url,title,doc,summary,materia
https://www.giustizia-amministrativa.it/web/guest/-/discrezionalit-c3-a0-tecnica-esercitata-dalla-soprintendenza-per-i-beni-culturali-ed-ambientali,"
Discrezionalità tecnica esercitata dalla Soprintendenza per i beni culturali ed ambientali
","N. 00406/2021REG.PROV.COLL.
N. 00948/2013 REG.RIC.
N. 00025/2019 REG.RIC.


REPUBBLICA ITALIANA
IN NOME DEL POPOLO ITALIANO
Il CONSIGLIO DI GIUSTIZIA AMMINISTRATIVA PER LA REGIONE SICILIANA
Sezione giurisdizionale
ha pronunciato la presente
SENTENZA
sul ricorso numero di registro generale 948 del 2013, proposto dall’Assessorato Regionale Beni Culturali e Identità Siciliana – Soprintendenza Beni Culturali di Messina e dall’Assessorato Infrastrutture e Mobilità della Regione Siciliana – Ufficio del Genio Civile di Messina, in persona dei legali rappresentanti pro tempore, rappresentati e difesi dall'Avvocatura Distrettuale dello Stato di Palermo, domiciliataria ex lege in Palermo, via Villareale, 6;

contro
la Società Ing. Luigi Sigari Costruzioni Generali s.r.l. (già Sigari Costruzioni s.r.l.), in persona del legale rappresentante pro tempore, la Parrocchia di Santa Maria di Montalto, in persona del Parroco pro tempore, rappresentati e difesi dagli avvocati Ercole Romano e Ignazio Scardina, con domicilio eletto presso lo studio dell’avvocato Ignazio Scardina in Palermo, via Rodi 1;il Comune di Messina, in persona del Sindaco pro tempore, rappresentato e difeso dall'avvocato Aldo Tigano, con domicilio eletto presso lo studio Alessandra Allotta in Palermo, via Trentacoste, 89;

sul ricorso numero di registro generale 25 del 2019, proposto dalla Società Ing. Luigi Sigari Costruzioni Generali S.r.l., in persona del legale rappresentante pro tempore, e dalla Parrocchia di Santa Maria di Montalto, in persona del Parroco pro tempore, rappresentati e difesi dall'avvocato Ercole Romano, con domicilio eletto presso lo studio dell’avvocato Ignazio Scardina in Palermo, via Rodi, 1;

contro
l’Assessorato Regionale Beni Culturali e Identità Siciliana - Soprintendenza per i Beni Culturali e Ambientali di Messina e l’Assessorato Regionale delle Infrastrutture e della Mobilità – Ufficio del Genio Civile di Messina, in persona dei legali rappresentanti pro tempore, rappresentati e difesi dall'Avvocatura Distrettuale dello Stato di Palermo, domiciliataria ex lege in Palermo, via Villareale, 6;il Comune di Messina, in persona del Sindaco pro tempore, non costituito in giudizio;

per la riforma
quanto al ricorso n. 948 del 2013:
della sentenza del Tribunale Amministrativo Regionale per la Sicilia, Sezione staccata di Catania, Sezione Prima, n. 2172 del 25 luglio 2013
quanto al ricorso n. 25 del 2019:
della sentenza del Tribunale Amministrativo Regionale per la Sicilia, Sezione staccata di Catania, Sezione Quarta, n. 1659 del 1° agosto 2018.

Visti i ricorsi in appello e i relativi allegati;
Visti gli atti di costituzione in giudizio delle parti indicate in epigrafe;
Visto l’appello incidentale dell’Assessorato Regionale Beni Culturali e Identità Siciliana - Soprintendenza per i Beni Culturali e Ambientali di Messina, e dell’Assessorato Regionale delle Infrastrutture e della Mobilità – Ufficio del Genio Civile di Messina, nel ricorso in appello R.G. n. 25 del 2019;
Visti tutti gli atti della causa;
Relatore nell'udienza pubblica del giorno 17 marzo 2021, svoltasi in collegamento da remoto ai sensi dell’art. 25 del decreto legge n. 137 del 2020, il Cons. Roberto Caponigro;
Vista, per entrambi i giudizi, la richiesta di passaggio in decisione senza discussione presentata dall'Avvocatura dello Stato con nota di carattere generale a firma dell’Avvocato distrettuale del 2 febbraio 2021;
Ritenuto e considerato in fatto e diritto quanto segue.

FATTO e DIRITTO
1. L’articolata vicenda procedimentale e processuale può essere riassunta, in base alla documentazione in atti ed alle memorie prodotte dalle parti, nei termini di seguito esposti.
La Società Sigari Costruzioni s.r.l. e la Parrocchia Santa Maria di Montalto di Messina, in data 17 agosto 2007, hanno presentato al Comune di Messina un progetto edilizio per la realizzazione di un edificio a quattro elevazioni fuori terra (cd. corpo A), e di altra struttura edilizia a due elevazioni fuori terra (cd. corpo B), destinata a servizi ecclesiali e di oratorio funzionali alla Parrocchia, da collocare in zona A2 del P.R.G. interessata da vincolo paesaggistico-culturale.
Il progetto in esame è stato assentito con nulla osta della Soprintendenza ai BB.CC.AA. di Messina in data 2.12.2009, mentre è stato oggetto di sei rilievi critici sollevati dalla Commissione Edilizia Comunale nella seduta del 20.05.2010 riguardanti: 1) l’inopportunità di localizzare il parcheggio del corpo B sul sagrato del santuario di Montalto, in quanto immobile di interesse storico/monumentale; 2) l’inaccessibilità del corpo B che rappresenta luogo “ad uso pubblico” ai sensi della L. 13/89; 3) il mancato rispetto della necessaria distanza dai limitrofi giardini pubblici; 4) l’inopportunità, sotto il profilo architettonico e paesaggistico, della copertura a tetto; 5) la mancata individuazione delle ragioni che hanno indotto a non allineare il progettato edificio rispetto ai preesistenti; 6) il mancato chiarimento del rapporto urbanistico ed igienico sanitario dell’intercapedine posta sul prospetto lato giardini pubblici. 
In sintesi, la C.E.C. ha espresso parere negativo riguardo al progetto, ritenendolo “altamente impattante ed invasivo da un punto di vista ambientale, storico-culturale-geomorfologico-estetico ed urbanistico”.
2. Con il ricorso introduttivo del giudizio di primo grado dinanzi al Tar Catania (R.G. n. 881/11) la Sigari Costruzioni srl e la Parrocchia Santa Maria di Montalto hanno chiesto di accertare l’avvenuta formazione tacita, ai sensi dell’art. 2 della L.R. 17/94, del titolo edilizio richiesto al Comune di Messina e, in via subordinata, previa declaratoria di inadempimento dell’obbligo di cui all’art. 2 L. 241/90, di annullare la nota contenente i rilievi sollevati dalla C.E.C., in quanto carente di motivazione, inconferente, e frutto di errori di valutazione e di sviamento.
Successivamente, in data 2 marzo 2011, il Comune di Messina ha adottato un nuovo provvedimento con il quale: a) ha riconosciuto l’avvenuta formazione della concessione edilizia tacita a favore delle ricorrenti; b) ha annullato in autotutela il predetto titolo sulla scorta dei rilievi sollevati dalla C.E.C., nella seduta del 20 maggio 2010 e confermati in successiva seduta del 20 gennaio 2011, e sulla scorta del sopravvenuto nuovo parere negativo della Soprintendenza ai BB.CC.AA. di Messina espresso in data 15 dicembre 2010.
Avverso il provvedimento comunale adottato in autotutela ed il parere negativo della Soprintendenza, le ricorrenti hanno proposto motivi aggiunti.
Il Tar per la Sicilia, Sezione staccata di Catania, Prima Sezione, con la sentenza n. 1846 del 2012, ha dichiarato improcedibile per sopravvenuta carenza di interesse il ricorso introduttivo del giudizio, avendo il Comune di Messina riconosciuto l’esistenza della concessione edilizia tacitamente assentita ed annullato la stessa in autotutela e, riguardo ai motivi aggiunti, ha disposto incombenti istruttori.
3. Con altro ricorso (R.G. n. 2886 del 2011) proposto dinanzi al Tar Catania le ricorrenti hanno impugnato l’atto con cui l’Ufficio del Genio Civile di Messina non ha restituito il progetto “vistato”, come previsto dall’art. 4 della legge n. 1086 del 1971, ed ha richiesto al Comune di Messina una dichiarazione scritta del competente ufficio circa l’idoneità del sito a sopportare il carico urbanistico e sulla “non esistenza di rischi che potrebbero derivare dalla realizzazione del fabbricato”.
4. Il Tar per la Sicilia, Sezione staccata di Catania, Prima Sezione, con la sentenza n. 2172 del 2013, riuniti i ricorsi, ha accolto il primo ricorso per motivi aggiunti R.G. n. 881 del 2011 e, per l’effetto, ha annullato gli atti impugnati ed ha accolto il ricorso R.G. n. 2886 del 2011 e, per l’effetto, ha annullato gli atti impugnati.
5. Di talché, gli Assessorati regionali soccombenti hanno interposto appello (R.G. 948 del 2013) avverso detta sentenza, articolando i seguenti motivi di impugnativa:
5.1. In relazione alla nota dell’Ufficio del Genio Civile.

Il Tar non si sarebbe avveduto che l’istanza è stata formulata ai sensi degli artt. 17 e 18 della legge n. 64 del 1974 e dell’art. 4 della legge n. 1086 del 1971, eliminando espressamente ogni riferimento all’art. 32 della L.R. n. 7 del 2003.
Non si comprenderebbe, pertanto, come gli appellanti possano dolersi della mancata autorizzazione dell’inizio dei lavori, che essi stessi avevano richiesto fosse oggetto di esplicita determinazione, fondata sull’esercizio di poteri intestati all’Ufficio del Genio Civile.
Dopo l’acquisizione delle integrazioni documentali, l’Ufficio del Genio Civile avrebbe dato solamente atto della completezza degli elaborati propedeutici ai calcoli strutturali, ma ha negato il rilascio dell’autorizzazione richiesta, ritenendola preclusa dalla particolare situazione della zona, caratterizzata da forte acclività, e dalle specifiche caratteristiche dell’intervento edilizio.
Se è vero che non rientra tra le attribuzioni dell’Ufficio del Genio Civile l’imposizione di vincoli sulle aree sulle quali si prevede di edificare, né vi rientra la regolamentazione urbanistica dell’uso del territorio, sarebbe altrettanto vero che l’Ufficio deve controllare che il progetto dei singoli interventi non comprometta la sicurezza delle costruzioni già esistenti.
La valutazione del rischio sismico dovrebbe essere effettuata sulla base della situazione complessiva e concreta dell’area in cui l’intervento progettato dovrebbe inserirsi.
5.2. In relazione al parere negativo della Soprintendenza.
Il parere negativo della Soprintendenza esprimerebbe in maniera congrua ed esaustiva l’iter logico seguito.
Il vincolo, discendente direttamente dall’art. 12 del d.lgs. n. 42 del 2004, attrarrebbe nella sua orbita anche il sagrato della Chiesa e determinerebbe l’incompatibilità della destinazione prevista con il carattere storico artistico del complesso monumentale costituito dalla Chiesa e dalla Rettoria.
L’intervento edilizio progettato e la realizzazione del parcheggio sarebbero incompatibili con la conservazione del bene vincolato.
5.3. Sui provvedimenti dell’Amministrazione comunale.
Al riscontro della legittimità del provvedimento della Soprintendenza e, principalmente, di quello dell’Ufficio del Genio Civile, conseguirebbe l’improcedibilità degli originari ricorsi proposti dagli appellati, dato che la realizzazione degli edifici progettati sarebbe comunque preclusa.
Ad ogni buon conto, quantomeno ciascuno dei rilievi della Commissione edilizia, rubricati sub 2, 3, 5 e 6, sarebbe idoneo a giustificare il provvedimento di annullamento adottato dal Comune.
5.4. Il Comune di Messina si è costituito in giudizio, concludendo per l’accoglimento dell’appello.
5.5. Le parti appellate hanno analiticamente controdedotto, concludendo per il rigetto del gravame.
5.6. L’Avvocatura Distrettuale dello Stato ha depositato in giudizio il provvedimento n. 7488 del 2013, con cui la Soprintendenza di Messina ha ritirato in autotutela l’originario nulla osta assentito il 2 dicembre 2009 ed ha sostenuto che da ciò deriva l’impossibilità di realizzare l’intervento edilizio in discorso, per cui potrebbero sussistere i presupposti per dichiarare l’improcedibilità dell’originario ricorso dinanzi al Tar.
6. La Soprintendenza ai Beni Culturali e Ambientali di Messina, con provvedimento n. 7488 del 23 dicembre 2013, ha disposto la revoca in autotutela dei pareri favorevoli precedentemente rilasciati (n. 9347/2008 e 2543/2009) per la realizzazione del progetto edificatorio presentato dalla Società Ing. Luigi Sigari Costruzioni, vale a dire di un edificio per civile abitazione e di un plesso oratoriale in aree di pertinenza della Parrocchia di Santa Maria di Montalto.
7. Il Tar per la Sicilia, Sezione staccata di Catania, Sezione Quarta, con la sentenza 1° agosto 2018, n. 1659, ha accolto l’azione di annullamento proposta dalla Società Ing. Luigi Sigari Costruzioni Generali e dalla Parrocchia di Santa Maria di Montalto per difetto di motivazione e, per l’effetto, ha annullato l’anzidetto provvedimento di revoca, salvi gli ulteriori atti che l’Amministrazione vorrà adottare.
7.1. La Società Ing. Luigi Sigari Costruzioni Generali e la Parrocchia di Santa Maria di Montalto, tuttavia, hanno impugnato tale sentenza, pur se di esito a loro favorevole, in quanto, per un verso, la decisione di primo grado assume, in via di interpretazione giudiziale, che il provvedimento adottato dal Soprintendente sarebbe stato da qualificare non come revoca, ma come annullamento d’ufficio, per altro verso, la decisione, supponendo erroneamente di doversi o potersi prendere cura di effetti conformativi dell’azione amministrativa susseguente alla pronuncia giurisdizionale, di cui invece sarebbe sicura la valenza e portata autoesecutiva, nei paragrafi finali della propria motivazione, espone rilievi sulla permanenza del potere amministrativo di autotutela. 
A tal fine, nell’evidenziare in via preliminare la sussistenza dell’interesse all’azione, ha dedotto plurimi vizi di violazione di legge e di eccesso di potere.
7.2. Gli Assessorati Regionali, quali soccombenti, hanno proposto appello incidentale, deducendo le seguenti doglianze:
- l’esame dei motivi che hanno indotto la Soprintendenza a ritirare in autotutela i precedenti atti di assenso dimostrerebbe come non si potrebbe parlare di annullamento di ufficio, ma di revoca;
- i motivi posti a fondamento del provvedimento impugnato (cioè il diverso apprezzamento dell’interesse pubblico originario, le sopravvenienze di circostanze di fatto sopravvenute, i rilievi dell’Ufficio del Genio Civile) sarebbero riconducibili alla revoca;
- sarebbe impossibile classificare un nulla osta paesaggistico come atto ad effetti istantanei, trattandosi di un atto autorizzatorio con una precisa durata legislativa, destinato a costituire il presupposto per tutti i successivi permessi o titoli abilitativi all’edificazione;
- per quanto i chiarimenti resi al Tar dall’Ufficio del Genio Civile abbiano escluso la sussistenza e l’avvenuto accertamento di rischio idrogeologico nell’area interessata ai progetti, risulterebbe del tutto ragionevole, in base al principio di precauzione, tenere conto prudenzialmente della rilevata possibilità di tali rischi nella valutazione delle esigenze di salvaguardia del Santuario, bene tutelato;
- sarebbe stato posto in luce nitidamente l’esistenza di un interesse pubblico alla rimozione degli atti prevalente rispetto agli interessi dei destinatari degli atti stessi;
- il Genio Civile avrebbe ritenuto che la realizzazione delle opere previste dai progetti presentati dalla Sigari Costruzioni avrebbe potuto comportare l’alterazione del delicato equilibrio di una zona fortemente scoscesa, non impermeabilizzata, ma ricoperta di vegetazione, per cui avrebbe potuto comportare un maggior rischio per la pubblica incolumità e, inoltre, che la notevole altezza del fabbricato in progetto e la ridotta larghezza stradale avrebbe costituito un ulteriore elemento di rischio sismico.
7.3. Le Amministrazioni regionali hanno comunque controdedotto in ordine all’appello principale chiedendone il rigetto.
7.4. Le controparti hanno a loro volta analiticamente controdedotto rispetto all’appello incidentale, concludendo per il rigetto.
8. Con le ordinanze 5 dicembre 2019, n. 1025, e 14 ottobre 2020, n. 974, questo Consiglio di Giustizia Amministrativa ha disposto incombenti istruttori e, con la seconda ordinanza, ha preliminarmente riunito i ricorsi in appello, ai sensi dell’art. 70 c.p.a., “risultando di tutta evidenza le ragioni di connessione oggettiva e soggettiva deducibili dal complessivo svolgimento della articolata vicenda processuale”.
9. All’udienza pubblica del 17 marzo 2021, svoltasi in collegamento da remoto ai sensi dell’art. 25 del decreto legge n. 137 del 2020, le cause sono state trattenute per la decisione.
10. Il Collegio, in primo luogo, ribadisce che deve essere disposta la riunione dei ricorsi in appello in epigrafe per la loro connessione soggettiva e la loro sostanziale connessione oggettiva.
11. Per esigenze di razionalità espositiva - in quanto sulla disciplina del rapporto assume dirimente rilievo il sindacato di legittimità sul provvedimento, adottato dalla Soprintendenza Beni Culturali e Ambientali di Messina, di revoca in autotutela dei pareri del 29 gennaio 2008 e del 2 dicembre 2009 - deve essere prioritariamente esaminato l’appello incidentale proposto dalle Amministrazioni regionali nell’ambito del giudizio di cui al ricorso R.G. n. 25 del 2019.
12. L’appello incidentale è fondato e va di conseguenza accolto.
12.1. Con il detto provvedimento in autotutela, la Soprintendenza Beni Culturali e Ambientali di Messina ha revocato il proprio parere favorevole n. 9346 del 29 gennaio 2008 al progetto, presentato dalla Soc. Ing. Luigi Sigari Costruzioni, per la costruzione di due fabbricati (una casa per civile abitazione e una struttura oratoriale) in Messina, via Dina e Clarenza, ed il proprio parere favorevole n. 2543 del 2 dicembre 2019, relativo all’ulteriore progetto di controparte  per le opere di urbanizzazione secondaria a servizio della Parrocchia Santa Maria di Montalto (progetto che, per quanto precisato dall’Avvocatura Distrettuale dello Stato di Palermo, non prevedeva alcun intervento nell’area del sagrato della Chiesa del Santuario Madonna di Montalto).
Il provvedimento di revoca è stato adottato, in quanto:
- all’epoca dell’emissione del parere favorevole, la tutela urbanistica era associata a quella sui beni paesaggistici, contrariamente a quanto previsto dall’ordinamento vigente, secondo il quale la tutela sui beni urbanistici è esercitata dalla U.O. per i Beni Architettonici ed Urbanistici;
- questa circostanza ha orientato le valutazioni effettuate dall’allora Sezione competente verso considerazioni di tipo urbanistico e paesaggistico;
- il poggio, storicamente denominato Colle della Caperrina, è definito a sud-est dall’antica via dei Monasteri, oggi via Dina e Clarenza, lungo la quale sorgevano interessanti edifici religiosi; nel corso dei secoli esso è stato ed è sede di rilevanti emergenze architettoniche: su di esso si ergeva l’antico ospedale di San Michele risalente al XIII secolo, sui resti del quale, nella seconda metà del XVI secolo, venne costruito il complesso religioso di San Gregorio, distrutto a seguito del terremoto del 1908, del quale permangono ancora i resti dell’annesso serbatoio, vincolato dalla Soprintendenza di Messina con D.D. S. n. 212 del 15 febbraio 2012 per il suo valore storico-architettonico;
- in sede di riunione presso l’Assessorato all’Urbanistica del Comune di Messina, il 3 settembre 2013, è stato proposto, dall’ing. Capo del Genio Civile, l’avvio di accertamenti di carattere geologico sul sito interessato all’attività di edificazione al fine di proporne l’inserimento nel PAI tra le zone a rischio medio alto;
- alla luce di tale importante dichiarazione si ritiene che l’edificazione costituirebbe un grave rischio per la salvaguardia del Santuario in quanto, come è noto, trattasi di bene monumentale assoggettato alla tutela ope legis ai sensi dell’art. 12, comma 1, del d.lgs. n. 42 del 2004, nonché del sito intero che, come sopra specificato, ha in sé importanti valenze storiche oltre che paesaggistiche.
12.2. Il giudice di primo grado ha accolto il ricorso con la seguente motivazione:
“Preliminarmente, deve procedersi all’esatta qualificazione giuridica del provvedimento impugnato, senza attribuire rilievo dirimente al fatto che questo sia stato etichettato dall’amministrazione procedente come “atto di revoca”.


In realtà, si è tecnicamente in presenza di un atto di “annullamento d’ufficio” del precedente nulla osta, che trova la sua disciplina nell’art. 21 nonies della L. 241/90.


Tale conclusione si trae innanzi tutto dal fatto che il nulla osta ritirato non è atto ad efficacia durevole, e quindi non può costituire tecnicamente oggetto di “revoca”, poiché l’art. 21 quinquies della legge sul procedimento amministrativo riserva esclusivamente a tali tipologie di atti ad effetti duraturi – in presenza di determinati presupposti – la possibilità di essere revocati (v. Tar Trento n. 2/2018). In secondo luogo, il provvedimento non appare finalizzato a rimuovere una “inopportunità sopravvenuta” della scelta precedentemente effettuata; né a consentire una rinnovata valutazione dell’interesse pubblico originario; né ancora a far valere un mutamento della situazione di fatto rispetto a quella esistente al momento precedente (presupposti, questi, codificati dall’art. 21 quinquies citato, ai fini dell’esercizio del potere di revoca). Infine, va evidenziato come il provvedimento di secondo grado oggetto dell’odierno contenzioso evidenzi la volontà dell’amministrazione di rimediare ad un originario vizio di valutazione di merito riscontrato negli atti a suo tempo adottati; ossia la volontà di sanare un vizio di non adeguata valutazione di tutti gli interessi pubblici implicati dalla realizzazione del progetto. Infatti, la motivazione che sorregge la “revoca” fa riferimento ad una incompleta valutazione degli interessi pubblici effettuata negli anni 2008 e 2009, allorquando furono emessi i nullaosta oggi ritirati, discendente da una particolare strutturazione funzionale della Soprintendenza ai BB.CC.AA. e dalla connessa divisione delle “materie” fra le Sezioni che la componevano, che impedì a quel tempo di considerare anche la valenza storico-architettonica dell’area.


In definitiva, deve affermarsi che si è in presenza di un annullamento d’ufficio, ed alla stregua di tale qualificazione va effettuato il sindacato di legittimità che spetta al giudice amministrativo.


Sotto il profilo della motivazione, il provvedimento impugnato menziona - come già esposto - due diverse tipologie di ragioni che hanno determinato il ritiro del nulla osta precedente.


Come si è accertato a seguito dell’ordinanza istruttoria disposta dal Collegio, la seconda ragione – quella basata sul presunto indice di rischio idrogeologico che caratterizzerebbe l’area in esame – è da considerare, almeno allo stato, insussistente, dato che il procedimento di valutazione di tale aspetto, sollecitato dall’Ufficio del Genio civile, si è inspiegabilmente arenato, senza giungere ad alcuna conclusione.


Pertanto, allo stato dei fatti, non può dirsi che il ritiro del nulla osta possa legittimamente fondarsi sull’esigenza di scongiurare un possibile rischio idrogeologico, dato che questo non risulta al momento accertato. Per tale aspetto, dunque, il ricorso risulta fondato nella parte in cui denuncia il difetto di motivazione in ordine alle ragioni che avrebbero potuto giustificare l’esercizio del potere di annullamento in autotutela.


Ma, a ben vedere, il vizio di insufficiente motivazione si coglie – come denunciato in ricorso – anche ove si abbia riguardo alla prima ragione esternata dalla Soprintendenza a sostegno del proprio atto di ritiro: quella concernente l’insufficiente valutazione degli interessi pubblici di natura storico-architettonica effettuata nel 2008/2009 al momento del rilascio del nulla osta.


Infatti, le argomentazioni riportate nel provvedimento impugnato non appaiono sufficienti ad evidenziare, sia in astratto, sia in concreto, il pregiudizio all’interesse pubblico tutelato dalla PA. In dettaglio, sul piano astratto, la Soprintendenza non ha spiegato perché la realizzazione del progetto può intaccare i valori storico-architettonici radicati dalla presenza di alcune testimonianze antiche. Sul piano più concreto - ammesso che possa sussistere un teorico contrasto con l’iniziativa in esame - le riportate argomentazioni non risultano sufficienti ad evidenziare il perché la realizzazione del progetto possa pregiudicare interessi storico-architettonici, se si tiene conto del fatto che questi vengono ancorati o a testimonianze ormai non più esistenti (gli edifici religiosi distrutti dal terremoto del 1908), ovvero a reperti antichi vincolati, che però sembrerebbero essere posti a distanza dalla costruzione progettata, e comunque non individuati nella loro connessione con l’edificazione.


Per dirla con le parole delle ricorrenti “il provvedimento di revoca non spiega sulla base di quale diversa valutazione del contesto storico-architettonico della zona, asseritamente in precedenza trascurato, il progetto dei ricorrenti non potrebbe meritare assenso (….) il provvedimento di revoca non spiega in alcun modo la ragione della incompatibilità, del contrasto, del progetto autorizzato coi valori ricollegabili al bene-serbatoio ed al contesto”.


La fondatezza della censura ora in esame non può risultare compromessa nemmeno a seguito della memoria difensiva redatta dall’Avvocatura dello Stato, nella parte in cui mette in rilievo alcuni elementi di criticità nuovi del progetto proposto - mai rilevati dalla Soprintendenza nel provvedimento impugnato - riguardanti la non ammissibile realizzazione di un’area di parcheggio a fianco del Santuario: è noto, infatti, che gli scritti difensivi prodotti in giudizio non possono costituire integrazione della motivazione dei provvedimenti amministrativi impugnati. Sul punto, la giurisprudenza amministrativa è pacifica nell’affermare che “E' inammissibile l'integrazione postuma della motivazione di un atto amministrativo, realizzata nel corso del giudizio mediante gli scritti difensivi dell'Amministrazione resistente che specifichino elementi di fatto o presentino giustificazioni del provvedimento impugnato non evincibili nemmeno implicitamente dalla sua motivazione, ciò costituendo un'integrazione postuma effettuata in sede di giudizio, come tale non consentita in quanto non inserita nell'ambito di un procedimento amministrativo. La motivazione, infatti, deve precedere e non seguire il provvedimento amministrativo, a tutela del buon andamento della P.A. e dell'esigenza di delimitazione del controllo giudiziario.” (Tar Lazio Roma, II, 8243/2017).


In conclusione, il ricorso è fondato e va accolto. Essendo stati rilevati solo vizi di insufficienza dell’apparato motivatorio, rimane integro – anche sotto il profilo del “termine ragionevole” posto dall’art. 21 nonies della L. 241/90 - il potere dell’amministrazione procedente di esercitare ulteriormente l’autotutela, purché nel rispetto degli obblighi di compiuta motivazione imposti dalla legge, con riguardo sia all’interferenza fra l’opera progettata ed i valori storico-architettonici da essa coinvolti, sia alle ulteriori argomentazioni ostative alla realizzazione del progetto che risultano essere state evidenziate solo in giudizio – nella memoria difensiva dell’Avvocatura – piuttosto che nel provvedimento della Soprintendenza.


Rimane, altresì, impregiudicata la possibilità che – nelle more dell’ulteriore pronuncia da parte della Soprintendenza – gli organi o uffici competenti provvedano a valutare ed accertare i rischi di natura idrogeologica paventati dal Genio civile, la cui verifica appare certamente doverosa a tutela dell’interesse pubblico generale, e risulta essere stata ingiustificatamente trascurata fino a questo momento”.
12.3. Le conclusioni cui è giunto il giudice di primo grado non possono essere condivise.
12.3.1. Il provvedimento posto in essere dalla Soprintendenza Beni Culturali ed Ambientali di Messina è stato correttamente qualificato come atto di revoca di precedenti atti.
L’art. 21-quinquies, comma 1, della legge n. 241 del 1990 prevede che “per sopravvenuti motivi di pubblico interesse ovvero nel caso di mutamento della situazione di fatto non prevedibile al momento dell’adozione del provvedimento o, salvo che per i provvedimenti di autorizzazione o di attribuzione di vantaggi economici, di nuova valutazione dell’interesse pubblico originario, il provvedimento amministrativo ad efficacia durevole può essere revocato da parte dell’organo che lo ha emanato ovvero da altro organo previsto dalla legge”. Il comma 1-bis, inoltre, dispone che “ove la revoca di un atto amministrativo ad efficacia durevole o istantanea incida su rapporti negoziali …”.
L’Amministrazione ha ben posto in rilievo come, nel caso di specie, vi sia stata una nuova valutazione dell’interesse pubblico originario, vale a dire di come si sia inverata una delle condizioni per le quali la norma di legge prevede la facoltà di esercitare il potere di revoca.
La Soprintendenza, infatti, ha evidenziato che, all’epoca dell’emissione dei pareri favorevoli, nel 2008 e nel 2009, la tutela urbanistica era associata a quella sui beni paesaggistici, mentre poi è stata associata alla tutela dei beni architettonici.
Ciò ha comportato un indubbio cambio di prospettiva rispetto alla prima valutazione effettuata, di cui è dato conto nel provvedimento in contestazione.
In proposito, occorre considerare che, ai sensi dell’art. 2 del d.lgs. n. 42 del 2004, il patrimonio culturale è costituito dai beni culturali e dai beni paesaggistici e che sono beni culturali le cose immobili e mobili che, ai sensi degli articoli 10 e 11, presentano interesse artistico, storico, archeologico, etnoantropologico, archivistico e bibliografico e le altre cose individuate dalla legge o in base alla legge quali testimonianze aventi valore di civiltà, mentre sono beni paesaggistici gli immobili e le aree indicati all'articolo 134, costituenti espressione dei valori storici, culturali, naturali, morfologici ed estetici del territorio, e gli altri beni individuati dalla legge o in base alla legge.
Pertanto, i beni culturali sono, con una prima sostanziale definizione, tutte quelle cose mobili e immobili che presentano, secondo criteri dati dalla normativa sui beni culturali, un interesse artistico, storico, archeologico, archivistico, bibliografico, etnoantropologico, nonché un interesse quali testimonianze aventi valore di civiltà, mentre i beni paesaggistici sono, sostanzialmente, delle porzioni di territorio più o meno estese – da singole strade o piazze fino a quartieri o interi paesi e località – che presentano, secondo criteri dati dalla normativa sui beni culturali, un interesse quali espressione dei valori storici, culturali, naturali, morfologici ed estetici di una determinata area geografica.
I beni culturali hanno caratteristiche estremamente eterogenee e multiformi tra loro, sicché, per essere meglio individuati, studiati e catalogati, vengono suddivisi in 3 principali categorie:
- beni culturali materiali mobili: tutti i beni che possono essere spostati senza pregiudicarne l’integrità ed hanno una loro consistenza materiale con una forma definita e stabile;
- beni culturali materiali immobili: tutti i beni che sono agganciati e/o incorporati al suolo o che sono stati realizzati per rimanere fissi in un determinato punto, ed hanno una loro consistenza fisica, materiale, con una forma definita e stabile;
- beni culturali immateriali: tutti quei beni e manifestazioni umane che non hanno una evidenza materiale definita e stabile, ma vengono definiti solo nel momento in cui sono creati e si manifestano.
Il Santuario di Santa Maria di Montalto, ed il sito che lo comprende, costituisce un bene culturale materiale immobile ed è assoggettato alla tutela ope legis ai sensi dell’art. 12 del d.lgs. n. 42 del 2004.
A ciò si aggiunga che sono sopravvenute circostanze di fatto rilevanti, anch’esse di per sé sole legittimanti la revoca, quale la riunione presso l’Assessorato all’urbanistica del Comune di Messina in data 3 settembre 2013 ed i rilievi dell’Ufficio del Genio Civile in essa proposti, di cui è dato conto nell’atto.
Inoltre, anche a voler prescindere dalla considerazione che l’art. 21-quinquies, al comma 1-bis, si riferisce pure alla revoca di atti amministrativi ad efficacia istantanea, è indubbio che, ai sensi dell’art. 146 del T.U. dei beni culturali, l’autorizzazione paesaggistica ha efficacia non istantanea, ma per un delimitato arco temporale, cinque anni.
In definitiva, il Collegio ritiene che il provvedimento in contestazione sia stato correttamente qualificato dall’Amministrazione come revoca.
12.3.2. Il provvedimento risulta congruamente motivato e non può ritenersi affetto da manifesta irragionevolezza o da travisamento dei fatti.
In primo luogo, occorre rilevare che la Soprintendenza Beni Culturali e Ambientali di Messina esercita un potere largamente discrezionale, sub specie di discrezionalità tecnica, sicché il suo potere è sindacabile in sede di giurisdizione di legittimità solo se carente di motivazione, ovvero se è basato su una valutazione manifestamente irragionevole o su un travisamento dei fatti.
In altri termini, occorre considerare che la discrezionalità tecnica, esercitata dalla Soprintendenza è una manifestazione di giudizio, consistente in una attività diretta alla valutazione ed all’accertamento di fatti e, nell’effettuare le valutazioni di propria competenza, in linea di massima, l’Amministrazione applica concetti non esatti, ma opinabili, con la conseguenza, già evidenziata, che può ritenersi illegittima solo la valutazione che, con riguardo alla concreta situazione, possa ritenersi manifestamente illogica, vale a dire che non sia nemmeno plausibile, e non già una valutazione che, pur opinabile nel merito, sia da considerare comunque ragionevole, ovvero la valutazione che sia basata su un travisamento dei fatti o che sia carente di motivazione.
Il ricorso a criteri di valutazione tecnica, infatti, in qualsiasi campo, non offre sempre risposte univoche, ma costituisce un apprezzamento non privo di un certo grado di opinabilità e, in tali situazioni, il sindacato del giudice, essendo pur sempre un sindacato di legittimità e non di merito, è destinato ad arrestarsi sul limite oltre il quale la stessa opinabilità dell'apprezzamento operato dall'amministrazione impedisce d'individuare un parametro giuridico che consenta di definire quell'apprezzamento illegittimo (cfr., ex multis, Cass. Civ., SS.UU., 20 gennaio 2014, n. 1013).
Pertanto, sugli atti della Soprintendenza Beni Culturali ed Ambientali, essendo gli stessi sindacabili dal giudice amministrativo per vizi di legittimità e non di merito, non è consentito al giudice amministrativo esercitare un controllo intrinseco in ordine alle valutazioni tecniche opinabili, in quanto ciò si tradurrebbe nell'esercizio da parte del suddetto giudice di un potere sostitutivo spinto fino a sovrapporre la propria valutazione a quella dell'amministrazione, fermo però restando che anche sulle valutazioni tecniche è esercitabile in sede giurisdizionale il controllo di ragionevolezza, logicità, coerenza ed attendibilità.
La differenza tra giurisdizione di legittimità e giurisdizione di merito, in sostanza, può individuarsi nel fatto che, nel giudizio di legittimità, il giudice agisce “in seconda battuta”, verificando, nei limiti delle censure dedotte, se le valutazioni effettuate dall’organo competente sono viziate da eccesso di potere per manifesta irragionevolezza o da travisamento dei fatti, vale a dire se le stesse, pur opinabili, esulano dal perimetro della plausibilità, mentre, nel giudizio di merito, il giudice agisce “in prima battuta”, sostituendosi all’Amministrazione ed effettuando direttamente e nuovamente le valutazioni a questa spettanti, con la possibilità, non contemplata dall’ordinamento se non per le eccezionali e limitatissime ipotesi di giurisdizione con cognizione estesa al merito di cui all’art. 134 c.p.a., di sostituire la propria valutazione alla valutazione dell’Amministrazione anche nell’ipotesi in cui quest’ultima, sebbene opinabile, sia plausibile.
La carenza di motivazione dell’atto impugnato non sussiste, atteso che l’Amministrazione, oltre a dare conto, come detto, della nuova valutazione dell’interesse pubblico originario, ha rappresentato la sussistenza di fatti nuovi, costituiti dalla proposta dell’ing. Capo del Genio Civile di avvio di accertamenti a carattere geologico sul sito interessato dall’attività di edificazione, al fine di proporne l’inserimento nel PAI tra le zone a rischio medio alto.
Da tale considerazione, pur non risultando allo stato il sito censito tra le zone a rischio idrogeologico (in proposito, la Società Ing. Luigi Sicari Costruzioni Generali e la Parrocchia di Santa Maria di Montalto hanno depositato una nota di aggiornamento della GeoloGIS, in cui si evidenzia, tra l’altro, che l’area interessata dal progetto per cui è causa non è sottoposta a vincoli idrogeologici ovvero a previsioni PAI), la Soprintendenza, in base al principio di prevenzione e di precauzione, ha ragionevolmente fatto discendere che l’edificazione costituirebbe un grave rischio per la salvaguardia del Santuario, e dell’intero sito, bene monumentale tutelato ai sensi del codice dei beni culturali.
La valutazione compiuta dall’Amministrazione competente, in definitiva, sebbene opinabile, si rivela plausibile, sicché l’esercizio dell’attività amministrativa contestata può dirsi sufficientemente motivata, non manifestamente illogica e non basata su u travisamento dei fatti.
12.3.3. Tale itinerario logico – giuridico è di per sé sufficiente per accogliere le doglianze contenute nell’appello incidentale ed escludere che il provvedimento sia illegittimo in ragione di quanto statuito da giudice di primo grado.
Tuttavia, occorre ancora aggiungere che, con l’ordinanza 5 dicembre 2019, n. 1025, questo Consiglio di Giustizia Amministrativa ha chiesto al Comune di Messina, tra l’altro, di conoscere “se l’area interessata al progetto per cui è causa (Corpo A e Corpo B) sia sottoposta a vincoli idrogeologici ovvero a previsioni del PAI, specificando la situazione dei vincoli, anche ulteriori, per ognuno dei due corpi”.
L’Amministrazione comunale, Dipartimento Servizi Territoriali ed Urbanistici, con nota in data 4 febbraio 2020, ha indicato in proposito quanto segue:
“Come risulta dalla relazione tecnica del progetto, l’area è collocata in dislivello naturale a ‘forte pendenza’ a partire dalla via Dina e Clarenza. La suddetta elevata inclinazione è confermata dal recente Piano comunale di Protezione Civile con valori compresi tra 30° e 45° …. 


Inoltre, dalla consultazione delle carte dei dissesti allegata al nuovo Piano comunale di Protezione Civile, - che costituisce l’archivio più aggiornato dei dissesti in possesso di questo Dipartimento -, l’area in questione non risulta interessata da frane o da vincoli determinati dal Piano per l’Assetto Idrogeologico (P.A.I.). La carta della suscettività edificatoria allegata al P.R.G. ha previsto, nonostante la forte pendenza del sito, una collocazione del sito nelle ‘aree stabili costituite da depositi ghiaioso-sabbiosi del quaternario con acclività inferiore a 22°’.


Tale discrasia è stata determinata da un’approssimazione nella realizzazione della carta delle acclività del P.R.G. vigente, a suo tempo realizzata con metodi grafici empirici.


Nella nuova carta delle pericolosità geologiche, realizzata … su incarico dell’Amministrazione comunale, anche se di tipo qualitativo e realizzata ad un livello preliminare di studio, il parametro dell’acclività risulta discriminante per la suscettività edificatoria, determinando una ricadenza in area con elevata suscettività all’innesco, sviluppo e propagazione di fenomenologie franose …”.
Insomma, sulla base di tutto quanto esposto, la Soprintendenza Beni Culturali ed Ambientali di Messina ha ragionevolmente esercitato il proprio potere ritenendo che l’edificazione costituirebbe un grave rischio per la salvaguardia del bene culturale tutelato.
13. L’accoglimento dell’appello incidentale, proposto dalle Amministrazioni regionali nell’ambito del ricorso in appello R.G. n. 25 del 2009, determina, per l’effetto, in riforma della sentenza impugnata, la reiezione del ricorso proposto in primo grado dalle controparti.
14. Ne consegue altresì, una volta respinto il ricorso proposto in primo grado, l’improcedibilità per sopravvenuta carenza di interesse dell’appello proposto dalla Società ing. Luigi Sigari Costruzioni Generali s.r.l. e dalla Parrocchia di Santa Maria di Montalto.
15. Il provvedimento n. 7488 del 2013, con cui la Soprintendenza di Messina ha ritirato in autotutela gli originari pareri favorevoli del 29 gennaio 2008 e del 2 dicembre 2009, disciplina ora il rapporto controverso, inibendo la realizzazione dell’intervento edilizio in discorso, sicché divengono improcedibili per sopravvenuta carenza di interesse i ricorsi proposti dinanzi al Tar dalla Soc. ing. Luigi Sigari e dalla Parrocchia di Santa Maria di Montalto (R.G. n. 881 del 2011 e R.G. n. 2886 del 2011) avverso il provvedimento adottato dal Comune di Messina in data 2 marzo 2011, con cui è stato annullato il silenzio assenso formatosi sulla domanda dei ricorrenti, e della nota della Soprintendenza Beni Culturali ed Ambientali di Messina del 27 gennaio 2011 (impugnati con il primo atto di motivi aggiunti al ricorso R.G. n. 881 del 2011 ed annullati dalla sentenza del Tar Catania n. 2172 del 2013), nonché la nota dell’Ufficio del Genio Civile di Messina del 31 maggio 2011 (impugnata con il ricorso R.G. n. 2886 del 2011 ed annullata dalla stessa sentenza del Tar Catania n. 2172 del 2013).
In sostanza, essendo inibita, a seguito del provvedimento di revoca della Soprintendenza del 23 dicembre 2013, la possibilità di realizzare l’intervento edilizio, nessuna utilità potrebbero più conseguire le parti odierne appellate (Soc. ing. Luigi Sigari Costruzioni Generali e Parrocchia di Santa Maria di Montalto) dalla eventuale conferma della sentenza di primo grado, vale a dire dall’accoglimento dei ricorsi proposti in primo grado che, quindi, diventano improcedibili.
Nel giudizio amministrativo, infatti, il rapporto processuale rimane unitario nel corso dei due gradi di giudizio, per cui la sopravvenuta carenza o l’estinzione dell’interesse al ricorso di primo grado rilevano anche se si producono in grado di appello (cfr. Cons. Stato, IV, 28 dicembre 2020, n. 8408;  Cons. Stato, 1° dicembre 2020, n. 7618; Cons. Stato, IV, 15 ottobre 2020, n. 6259; Cons. Stato, IV, 28 gennaio 2020, n. 698; Cons. Stato, IV, 17 giugno 2019, n. 4069; Cons. Stato, IV, 28 febbraio 2018, n. 1242; Cons. Stato, V, 11 ottobre 2017, n. 4699);
In conclusione, con riferimento al ricorso in appello R.G. 948 del 2013, deve essere dichiarata l’improcedibilità per sopravvenuta carenza di interesse dei ricorsi di primo grado e, per l’effetto, deve essere annullata senza rinvio la sentenza impugnata.
16. Le spese del doppio grado di giudizio di entrambi gli appelli, in considerazione della particolare complessità in fatto ed in diritto della fattispecie, possono essere eccezionalmente compensate tra le parti. 
P.Q.M.
Il Consiglio di Giustizia Amministrativa per la Regione Siciliana, in sede giurisdizionale, definitivamente pronunciando, disposta la riunione dei relativi giudizi, così provvede sui ricorsi in appello in epigrafe (R.G. n. 948 del 2013 e R.G. n. 25 del 2019):
con riferimento al ricorso in appello R.G. n. 25 del 2019:
- accoglie l’appello incidentale proposto dalle Amministrazioni Regionali e, per l’effetto, in riforma della sentenza impugnata, respinge il ricorso proposto in primo grado;
- dichiara improcedibile l’appello proposto dalla Società ing. Luigi Sigari Costruzioni Generali s.r.l. e dalla Parrocchia di Santa Maria di Montalto;
con riferimento al ricorso in appello R.G. n. 948 del 2013:
- dichiara improcedibili i ricorsi proposti in primo grado e, per l’effetto, annulla senza rinvio la sentenza impugnata.
Compensa tra le parti le spese del doppio grado per entrambi i giudizi.
Ordina che la presente sentenza sia eseguita dall'autorità amministrativa.
Così deciso dal Cgars con sede in Palermo, nella camera di consiglio del giorno 17 marzo 2021, con l'intervento continuativo ed ininterrotto dei magistrati:


Fabio Taormina,	Presidente
Raffaele Prosperi,	Consigliere
Roberto Caponigro,	Consigliere, Estensore
Maria Immordino,	Consigliere
Antonino Caleca,	Consigliere

Fabio Taormina,	Presidente
Raffaele Prosperi,	Consigliere
Roberto Caponigro,	Consigliere, Estensore
Maria Immordino,	Consigliere
Antonino Caleca,	Consigliere



IL SEGRETARIO
","Beni culturali – Patrimonio culturale – Ambito. 
 
Beni culturali – Tutela - Valutazione della Soprintendenza per i beni culturali ed ambientali – Discrezionalità. 
 
     Il patrimonio culturale, ai sensi dell’art. 2, d.lgs. n. 42 del 2004, è costituito dai beni culturali e dai beni paesaggistici e la valutazione dell’interesse pubblico, da parte dell’Autorità preposta, varia in relazione alla natura del bene da tutelare, atteso che i beni culturali, aventi caratteristiche eterogenee e multiformi, sono costituiti da cose mobili, immobili o immateriali, mentre i beni paesaggistici corrispondono a porzioni di territorio, più o meno estese, afferenti ad una determinata area geografica. 
 
         La discrezionalità tecnica, esercitata dalla Soprintendenza per i beni culturali ed ambientali è una manifestazione di giudizio, consistente in una attività diretta alla valutazione ed all’accertamento di fatti e, nell’effettuare le valutazioni di propria competenza, in linea di massima, l’Amministrazione applica concetti non esatti, ma opinabili, con la conseguenza che può ritenersi illegittima solo la valutazione la quale, con riguardo alla concreta situazione, possa ritenersi manifestamente illogica, vale a dire che non sia nemmeno plausibile, e non già una valutazione che, pur opinabile nel merito, sia da considerare comunque ragionevole, ovvero la valutazione che sia basata su un travisamento dei fatti o che sia carente di motivazione (1). 
 
(1) Il ricorso a criteri di valutazione tecnica, infatti, in qualsiasi campo, non offre sempre risposte univoche, ma costituisce un apprezzamento non privo di un certo grado di opinabilità e, in tali situazioni, il sindacato del giudice, essendo pur sempre un sindacato di legittimità e non di merito, è destinato ad arrestarsi sul limite oltre il quale la stessa opinabilità dell'apprezzamento operato dall'amministrazione impedisce d'individuare un parametro giuridico che consenta di definire quell'apprezzamento illegittimo (cfr., ex multis, Cass. Civ., SS.UU., 20 gennaio 2014, n. 1013). 
Pertanto, sugli atti della Soprintendenza Beni Culturali ed Ambientali, essendo gli stessi sindacabili dal giudice amministrativo per vizi di legittimità e non di merito, non è consentito al giudice amministrativo esercitare un controllo intrinseco in ordine alle valutazioni tecniche opinabili, in quanto ciò si tradurrebbe nell'esercizio da parte del suddetto giudice di un potere sostitutivo spinto fino a sovrapporre la propria valutazione a quella dell'amministrazione, fermo però restando che anche sulle valutazioni tecniche è esercitabile in sede giurisdizionale il controllo di ragionevolezza, logicità, coerenza ed attendibilità. 
La differenza tra giurisdizione di legittimità e giurisdizione di merito, in sostanza, può individuarsi nel fatto che, nel giudizio di legittimità, il giudice agisce “in seconda battuta”, verificando, nei limiti delle censure dedotte, se le valutazioni effettuate dall’organo competente sono viziate da eccesso di potere per manifesta irragionevolezza o da travisamento dei fatti, vale a dire se le stesse, pur opinabili, esulano dal perimetro della plausibilità, mentre, nel giudizio di merito, il giudice agisce “in prima battuta”, sostituendosi all’Amministrazione ed effettuando direttamente e nuovamente le valutazioni a questa spettanti, con la possibilità, non contemplata dall’ordinamento se non per le eccezionali e limitatissime ipotesi di giurisdizione con cognizione estesa al merito di cui all’art. 134 c.p.a., di sostituire la propria valutazione alla valutazione dell’Amministrazione anche nell’ipotesi in cui quest’ultima, sebbene opinabile, sia plausibile.",Beni culturali
https://www.giustizia-amministrativa.it/web/guest/-/estensione-del-divieto-dei-nova-in-appello-presupposti-della-proroga-dell-esenzione-dal-contributo-di-costruzione,"
Estensione del divieto dei nova in appello - Presupposti della proroga dell’esenzione dal contributo di costruzione
","N. 04639/2021REG.PROV.COLL.
N. 08955/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Quarta)
ha pronunciato la presente
SENTENZA
sul ricorso numero di registro generale 8955 del 2020, proposto dal comune di Montecatini Terme, in persona del Sindaco in carica, rappresentato e difeso dall’avvocato Rossana Parlanti, con domicilio digitale come da PEC da Registri di Giustizia; 

contro
la società Etruria Investimenti s.p.a. in liquidazione ed in concordato preventivo, in persona del legale rappresentante pro tempore, rappresentato e difeso dall’avvocato Fausto Falorni, con domicilio digitale come da PEC da Registri di Giustizia e domicilio eletto presso lo studio dell’avvocato Maurizio Cucciolla in Roma, corso Vittorio Emanuele II, n. 18; 

per la riforma
della sentenza del Tribunale amministrativo regionale per la Toscana (Sezione Terza) n. 987 del 28 luglio 2020, resa tra le parti.

Visti il ricorso in appello e i relativi allegati;
Visto l’atto di costituzione in giudizio e contestuale appello incidentale della società Etruria Investimenti s.p.a. in liquidazione ed in concordato preventivo;
Visti tutti gli atti della causa;
Relatore nell’udienza pubblica del giorno 27 maggio 2021, svoltasi ai sensi dell’art. 25 del d.l. n. 137 del 2020, il consigliere Alessandro Verrico e uditi per le parti gli avvocati Rossana Parlanti e Fausto Falorni;
Ritenuto e considerato in fatto e diritto quanto segue.

FATTO e DIRITTO
1. Il presente giudizio ha ad oggetto:

a) in via principale l’accertamento del diritto alla esenzione del contributo di costruzione versato dalla ditta Etruria (in liquidazione e concordato preventivo) in relazione a due titoli edilizi rilasciati in sanatoria per accertamento di conformità dal comune di Montecatini Terme (ex art. 36 t.u. edilizia e art. 140 l.r. n. 1 del 2005) per la realizzazione -  nella qualità di cessionaria dalla società Terminal bus s.r.l. (incaricata a suo tempo della costruzione e della gestione del “Terminal bus”), di alcune porzioni del complesso - di opere all’interno del terminal medesimo; in particolare al titolo n. 636 del 26 ottobre 2006, per la realizzazione di servizi igienici e per il frazionamento catastale, e al titolo n. 649 del 25 ottobre 2006, per la realizzazione di una infrastruttura sanitaria (centro fisioterapico); la conseguente condanna alla restituzione delle somme versate (euro 24.195,50 per il titolo n. 636 ed euro 10.992,09 per il titolo n. 649), oltre accessori (interessi legali e rivalutazione monetaria);

b) in subordine l’accertamento della non debenza degli oneri di urbanizzazione (per il titolo n. 649) e dei costi di costruzione (per entrambi i titoli nn. 636 e 649) avuto riguardo alle caratteristiche strutturali e funzionali degli immobili e la conseguente condanna alla restituzione delle somme versate.
2. In particolare, con ricorso dinanzi al T.a.r. per la Toscana (R.G. n. 1546/2009), la società Etruria Investimenti s.p.a. ha agito:

i) per l’accertamento della non debenza del contributo versato, comprensivo degli oneri di urbanizzazione primaria e secondaria e della quota afferente al costo di costruzione, in riferimento alle attestazioni di conformità in sanatoria n. 636 in data 26 ottobre 2006 (euro 24.195,50) e n. 649 in data 25 ottobre 2006 (euro 10.992,09) e della non debenza del contributo versato, relativamente agli oneri di urbanizzazione primaria e secondaria per l’attestazione di conformità n. 649 in data 25 ottobre 2006 (euro 4.672,19), nonché relativamente alla quota afferente al costo di costruzione, pari ad euro 13.911,19 per l’attestazione di conformità in sanatoria n. 636 in data 26 ottobre 2006 ed euro 6.319,90 per l’attestazione di conformità in sanatoria n. 649 in data 25 ottobre 2006;

ii) per la condanna del comune di Montecatini Terme: a) alla restituzione di quanto indebitamente corrisposto dalla società ricorrente; b) al pagamento degli interessi legali e della rivalutazione monetaria ovvero del maggior danno ai sensi dell’art. 1224, comma 2, c.c. sulle somme capitali, a decorrere dal dì del pagamento e fino al dì del rimborso;

iii) per l’annullamento, in quanto occorra, del Regolamento per l’applicazione del contributo relativo ai permessi di costruire e alle denunce di inizio di attività, approvato con delibera del consiglio comunale n. 79 del 27 luglio 2005, e dell’attestazione di conformità in sanatoria n. 649/2006 in data 25 ottobre 2006.
2.1. Nel dettaglio, la ricorrente:

a) con riferimento al complesso immobiliare rappresentato dal centro polifunzionale di viale Foscolo, in Montecatini Terme, meglio noto come “Terminal bus”, ha dedotto che: 
- esso si trova in zona F in base al P.R.G. ed è destinato a servizi pubblici e di interesse pubblico e/o collettivo;
- è stato realizzato in forza di una concessione per la esecuzione e gestione di opere pubbliche, disciplinata dalla convenzione in data 26 giugno 1986 e dal successivo atto integrativo in data 20 agosto 2002;
- le destinazioni degli immobili realizzati, in conformità alle previsioni dello strumento urbanistico generale, sono pubbliche ovvero di interesse pubblico e/o collettivo;
- tutte le opere diventeranno di proprietà dell’Amministrazione comunale al termine del periodo cinquantennale di durata della convenzione;

b) ha sostenuto in diritto la non debenza dei contributi per oneri di urbanizzazione e costo di costruzione, alla stregua di quanto previsto dall’art. 124 della l.r. n. 1/2005 e dall’art. 17, comma 3, lettera c), del d.P.R. n. 380/2001, per il caso di realizzazione di opera pubblica o di interesse pubblico da parte di soggetto istituzionalmente competente ovvero comunque sulla base di un rapporto convenzionale con il comune, atteso che, nel caso di specie:

b.1) il rapporto instaurato per la realizzazione del centro polifunzionale veniva qualificato, fin dall’origine, come rapporto di concessione per la realizzazione e la gestione di un’opera pubblica (convenzione stipulata il 26 giugno 1986), come dimostrato dal fatto che tutte le opere, al termine del periodo di durata della concessione, diventeranno di proprietà del Comune;

b.2) la variante al P.R.G., approvata con la delibera consiliare n. 125 del 21 dicembre 1998, classificava l’area come “sottozona F1G – Parcheggio Terminale”, la destinava “ad attrezzatura terminale per la mobilità su strada e a servizi pubblici, di interesse pubblico e privati”, con la previsione della prevalenza delle destinazioni pubbliche e della natura funzionale all’attrezzatura terminale di quelle private, comunque residuali;

b.3) la convenzione integrativa stipulata il 20 agosto 2002 sostanzialmente confermava tali precedenti previsioni;

b.4) si tratterebbe di un caso di realizzazione di opere di urbanizzazione da parte di un privato; 

b.5) in passato l’amministrazione ha sempre rilasciato titoli edilizi gratuiti per la esecuzione di lavori all’interno del terminal bus;

c) ha quindi ritenuto che l’esenzione dal pagamento del contributo derivasse dalla sussistenza sia del requisito soggettivo, in quanto il soggetto privato aveva operato come concessionario del comune, in luogo e vece di esso, che del requisito oggettivo, considerato che le opere oggetto dei titoli sono connotate da una qualificazione di interesse pubblico visto che l’attestazione di conformità in sanatoria n. 636/2006 si riferisce a locali destinati ad “area direzionale pubblica”, quindi aventi funzione pubblica, e che l’attestazione di conformità in sanatoria n. 649/2006 si riferisce ad una porzione destinata ad attività sanitaria di fisioterapia quindi con funzione di interesse pubblico;

d) ad ogni modo, alla esclusione della debenza del contributo si sarebbe pervenuti anche in ragione delle caratteristiche degli interventi cui si riferiscono le due attestazioni di conformità in sanatoria, non essendo qualificabili come nuove edificazioni.
2.2. Nel giudizio di primo grado il comune di Montecatini Terme si è costituito in data 4 novembre 2009 con comparsa di stile senza confutare alcunché in modo specifico, essendosi limitato a concludere per la irricevibilità, improcedibilità, inammissibilità e infondatezza nel merito del ricorso.
2.3. Il T.a.r. per la Toscana, sez. III, con la sentenza n. 987 del 28 luglio 2020: 

i) ha dato atto della costituzione solo formale del comune;

ii) ha riconosciuto la presenza dei due presupposti (soggettivo e oggettivo) costitutivi del diritto alla esenzione del contributo di costruzione, secondo quanto previsto dagli artt. 17, comma 3, lett. c), t.u. edilizia e 124, lett. b), della l.r. n. 1 del 2005, considerato che:

- le destinazioni ad “area direzionale pubblica” e ad attività sanitaria di fisioterapia, di cui alle attestazioni di conformità in sanatoria rispettivamente n. 636/2006 e n. 649/2006 non escludono il perseguimento di un interesse pubblico dell’intera struttura nel suo complesso e, ciò, anche considerando che detti spazi, alla scadenza della concessione, diventeranno di proprietà del comune;
- il P.R.G., approvato con la delibera consiliare n. 125 del 21 dicembre 1998, qualifica l’intervento di realizzazione del “terminal Bus”, nella sua globalità, come intervento di interesse pubblico;
- con il ricorso allo strumento della concessione per la costruzione e la gestione di opera pubblica è stato trasferito al privato il perseguimento di una finalità di rilievo pubblicistico e collettivo nell’esplicazione di un interesse pubblico;
- la prima convenzione espressamente stabiliva che la concessione edilizia per la realizzazione dell’intervento non sarà soggetta al pagamento del contributo “trattandosi di opera rientrante fra quelle di urbanizzazione ai sensi dell’art. 9 lettera f) della stessa legge n. 10/1977”; 

- la convenzione integrativa stipulata il 20 agosto 2002 ha ribadito l’originaria destinazione ad attività pubbliche o di pubblico interesse, dell’intero centro polifunzionale, confermando, tra l’altro, le pattuizioni contenute nella prima convenzione e la natura concessoria del rapporto;
- in conclusione, risulta sussistente, ai fini dell’esenzione, sia il requisito oggettivo, stante la rilevanza pubblicistica delle opere in esame, che riguarda spazi inseriti in un terminal bus, già oggetto di una concessione di costruzione d’opera e gestione, che il requisito soggettivo, in quanto con la concessione si è operato un trasferimento di poteri dall’amministrazione comunale ad un soggetto privato;

iii) ha accolto la sola domanda di accertamento;

iv) ha condannato il comune alle spese di lite, nella misura di euro 3.000,00.
3. Il comune di Montecatini Terme ha proposto appello, per ottenere la riforma della sentenza impugnata e il conseguente rigetto del ricorso originario. In particolare, l’appellante ha sollevato un unico complesso motivo (da pagina 5 a pagina 19, rubricato: “Violazione e falsa applicazione dell’art. 124 comma 1 lettera b della lrt 1/2005 - art. 17 III comma lettera c/ dPR 380/2001 - art. 64 decreto legislativo 104/2010 - art. 2697 del codice civile. Travisamento dei fatti”), in cui ha contestato sia in fatto che in diritto la sussistenza dei presupposti soggettivi e oggettivi costitutivi del diritto all’esonero. Il comune appellante, in particolare, ha evidenziato che:

a) mancherebbe il requisito soggettivo, attesa l’estraneità della società Etruria Investimenti alla concessione di costruzione e gestione del 1986 ed all’atto integrativo del 2002, essendo questi intervenuti tra il comune di Montecatini Terme e la società Terminal Bus; del resto, in senso contrario, non vi sarebbe stata alcuna dimostrazione da parte della ricorrente di essere subentrata nella concessione stipulata dalla Terminal Bus;

b) difetterebbe anche il requisito oggettivo, poiché, quanto all’accertamento di conformità n. 636/2006, non è stato dato atto di quale fosse la effettiva destinazione degli spazi e, quanto all’accertamento di conformità n. 649/2006, non è stato rilevato che la destinazione a centro fisioterapico non era essenziale per l’attuazione dell’opera pubblica (parcheggio terminale per la mobilità su strada); 

c) peraltro, la gravata sentenza erroneamente non avrebbe considerato che nel caso di specie, in violazione delle norme di P.R.G. vigenti all’epoca degli accertamenti di conformità in esame (in particolare, l’art. 26 delle N.T.A., rubricato “Sottozona F1G – Parcheggio Terminale”) e della convenzione del giugno 2002, modificativa della convenzione del 1986 (in particolare, nelle previsioni di cui all’art. 9, comma 1, all’art. 3-bis, comma 6, e all’art. 11):

c.1) mancherebbe l’autorizzazione preventiva alla localizzazione delle funzioni pubbliche nelle aree oggetto degli accertamenti di conformità e di riconoscimento, da parte della Amministrazione, delle caratteristiche di destinazione dell’interesse pubblico;

c.2) quanto all’attestazione di conformità n. 636/2006, nelle tavole allegate la stessa società riferiva quale destinazione “area direzionale anche pubblica” senza meglio specificare quale destinazione sarebbe stata attribuita all’area, così come non risulterebbero richieste di pareri e di successivi assensi della amministrazione al fine del riconoscimento della destinazione pubblica delle aree;

c.3) con riferimento all’accertamento di conformità n. 649/2006 la società Etruria Investimenti non avrebbe ottenuto alcun assenso in ordine alla sua richiesta che la destinazione a centro fisioterapico fosse dichiarata di pubblico interesse;

d) non vi sarebbe nesso di strumentalità tra le opere pubbliche previste dalla convenzione del 2002 e dalla variante urbanistica, che riguardavano una attrezzatura terminale per la mobilità su strada offrendo parcheggi per autovetture ed autobus, e il centro fisioterapico ed uno spazio privo di destinazione, non potendo questi pertanto essere definiti quali opere pubbliche o di interesse generale;

e) sia la convenzione del 1986 che quella del 2002 qualificavano il rapporto tra il Comune e la società Terminal Bus come “concessione di costruzione e gestione di un centro polifunzionale in via Foscolo”, senza aver mai fatto riferimento al concetto di opera pubblica;

f) il P.R.G., piuttosto che qualificare l’intervento di realizzazione del terminal bus nella sua globalità come intervento di interesse pubblico (come detto dal T.a.r.), prevedeva invece che una quota di 1/3 rispetto alla superficie complessiva del terminal bus fosse destinata a servizi privati.
3.1. Si è costituita la società per azioni Etruria Investimenti in liquidazione ed in concordato preventivo per resistere e proporre appello incidentale, al fine di chiedere la condanna alla restituzione delle somme versate, oltre accessori. In particolare, la società ha riproposto le argomentazioni poste a sostegno della domanda di accertamento, nonché delle domande non esaminate in primo grado, ed ha impugnato, con l’appello incidentale, la sentenza del T.a.r. nel punto in cui avrebbe omesso di esaminare ed accogliere la domanda di condanna alla restituzione di quanto corrisposto dalla stessa, a titolo di contributo in riferimento alle attestazioni di conformità in sanatoria n. 636/2006 e n. 649/2006, oltre interessi legali e rivalutazione monetaria, ovvero maggior danno, ai sensi dell’art. 1224, comma 2, c.c., a decorrere dal dì del pagamento e fino al dì del rimborso.
3.2. Con successiva memoria difensiva depositata in data 12 marzo 2021, la società Etruria Investimenti, con riferimento all’appello principale del comune, ha eccepito:

a) l’inammissibilità dello stesso, stante l’applicabilità al caso di specie del principio di non contestazione ex art. 64, comma 2, d.lgs. n. 104/2010 in relazione alle circostanze dedotte in primo grado dalla originaria ricorrente, non contestabili dal comune per la prima volta in grado di appello;

b) l’inammissibilità del primo motivo di appello, atteso che nel giudizio di primo grado controparte non avrebbe mai contestato la legittimazione della ricorrente e la sussistenza del requisito soggettivo per l’esonero, rappresentato dal suo essere subentrata nella concessione stipulata fra il comune di Montecatini Terme e la società Terminal Bus; ad ogni modo, l’infondatezza della censura, alla luce della documentazione versata dalla società agli atti del primo grado di giudizio e del fatto che i titoli edilizi de quibus venivano rilasciati dal comune sulla base della dimostrazione del titolo necessario, nonché della generale ammissibilità del trasferimento a terzi della qualità di concessionario, come previsto dagli artt. 6 e 10 della concessione del 1986; peraltro, al fine di dimostrare la propria legittimazione la società ha prodotto in appello sia il contratto di cessione in data 6 settembre 2002 che l’atto integrativo in data 3 maggio 2004, ritenendoli indispensabili per la decisione della causa e motivati dalla proposizione del motivo di appello;

c) l’inammissibilità del secondo motivo di appello, atteso che nel giudizio di primo grado controparte non avrebbe mai contestato la sussistenza del requisito oggettivo per l’esonero; ad ogni modo, l’infondatezza della censura, considerato che lo stesso comune mai avrebbe dubitato della natura pubblica dell’intervento avendo invece rilasciato i titoli in sanatoria e che, comunque, il riconoscimento della natura pubblica da parte dell’Amministrazione non sarebbe richiesto con riferimento a quei servizi “di interesse collettivo”, comunque considerati “complementari” alla funzione propria dell’area; peraltro, non sarebbe ravvisabile alcun superamento della previsione di gratuità degli interventi prevista dalla originaria convenzione del 1986, né sarebbe ammissibile un frazionamento degli interventi alla luce della complessiva qualificazione di interesse pubblico del terminal bus e della futura acquisizione di tutti gli spazi da parte del comune, senza distinzione alcuna.
3.3. Successivamente le parti hanno scambiato le seguenti memorie:

i) in data 12 marzo 2021 la società ha presentato istanza per la discussione orale della causa mediante collegamento da remoto (istanza poi ripetuta in data 16 marzo 2021);

ii) in data 14 marzo 2021 il comune appellante, con memoria ex art. 73 c.p.a., ha preliminarmente eccepito l’inammissibilità della produzione documentale avversaria relativa al contratto di cessione ed all’atto integrativo e, nel merito, ha ribadito le proprie censure;

iii) in data 25 marzo 2021 il comune ha depositato memoria di replica, con cui ha resistito alla eccezione di inammissibilità dell’appello, rilevando l’inapplicabilità alla fattispecie del principio di non contestazione e, ad ogni modo, che ciò non può ostacolare la possibilità di censurare nel secondo grado di giudizio la dimensione fattuale e giuridica della fattispecie; l’appellante principale ha inoltre insistito nell’eccezione di inammissibilità della documentazione prodotta dalla società nel grado di appello e, comunque, di inidoneità di essa a dimostrare il requisito soggettivo necessario per il diritto all’esenzione, atteso che con l’atto del 2002 la società Terminal bus si limitava a trasferire alla società Etruria Investimenti il diritto di superficie di alcune particelle del complesso immobiliare; peraltro, il comune ha dedotto la circostanza di fatto che le particelle catastali interessate dai titoli edilizi in sanatoria non sarebbero oggetto della cessione da parte della società Terminal bus alla ditta Etruria; infine, l’ente si è limitato ad eccepire l’inammissibilità e la tardività della riproposizione della domanda subordinata di accertamento proposta in primo grado “in via di ipotesi” ed ha contestato, con riferimento all’appello incidentale, l’infondatezza della richiesta della rivalutazione per il caso di restituzione degli oneri concessori, trattandosi di pagamento di indebito oggettivo;

iv) in data 23 aprile 2021 la società Etruria ha depositato un’ulteriore memoria difensiva, poi seguita dalla memoria di precisazione del 5 maggio 2021, per replicare alle avverse deduzioni ed eccezioni; in particolare, in merito alla affermazione del comune secondo cui “le particelle oggetto degli accertamenti di conformità” non costituirebbero “oggetto della cessione del diritto di superficie” la società ha evidenziato che la mancata menzione di alcuni subalterni non appare riconducibile alla volontà di non effettuare il trasferimento, bensì si spiega in ragione delle variazioni nelle denominazioni catastali che, normalmente, si correlano a qualsiasi intervento edilizio e che, nel caso di specie, hanno determinato modifiche nella individuazione delle particelle;

v) infine, in data 25 maggio 2021 sia la ditta Etruria che il comune hanno depositato note di udienza ex dd.ll. nn. 28 del 2020 e 137 del 2020.
4. All’udienza del 27 maggio 2021, svoltasi ai sensi dell’art. 25 del d.l. n. 137 del 2020, la causa è stata trattenuta in decisione.
5. In via preliminare, il Collegio osserva che il presente giudizio ha ad oggetto un rapporto patrimoniale di credito, al riguardo potendo rinviare, in ordine alla natura degli atti con i quali l’amministrazione comunale determina o ridetermina il contributo di costruzione, di cui all’art. 16 del d.P.R. n. 380 del 2001 (come di recente ribadito dalla Sezione nella sentenza n. 3150 del 19 aprile 2021), a quanto precisato dall’Adunanza plenaria con la sentenza n. 12 del 2018, che ha riaffermato la loro natura privatistica, già in passato sostenuta dalla giurisprudenza di questo Consiglio. 
In particolare, l’Adunanza plenaria citata ha affermato che: “7.3. L’atto di imposizione e di liquidazione del contributo, quale corrispettivo di diritto pubblico richiesto per la compartecipazione ai costi delle opere di urbanizzazione, non ha natura autoritativa né costituisce esplicazione di una potestà pubblicistica, ma si risolve in un mero atto ricognitivo e contabile, in applicazione di rigidi e prestabiliti parametri regolamentari e tabellari”, e ha richiamato la giurisprudenza consolidata che ha affermato che “la controversia in ordine alla spettanza e alla liquidazione del contributo per gli oneri di urbanizzazione, riservata alla giurisdizione esclusiva del giudice amministrativo a norma dell’art. 16 della l. n. 10 del 1977 e, oggi, dell’art. 133, comma 1, lett. f), c.p.a., ha ad oggetto l’accertamento di un rapporto di credito a prescindere dall’esistenza di atti della pubblica amministrazione e non è soggetta alle regole delle azioni impugnatorie-annullatorie degli atti amministrativi e ai rispettivi termini di decadenza.” (§ 7.8.).
6. Chiarita la natura del rapporto sottostante per cui è causa, il Collegio rileva:

a) l’inammissibilità della produzione documentale della società per violazione divieto dei nova ex art. 104, comma 2, c.p.a., oltretutto non essendo stata ostesa la ragione che avrebbe reso impossibile la produzione documentale in primo grado;

b) la parziale fondatezza dell’eccezione di inammissibilità dell’appello sollevata dalla ditta Etruria Investimenti, sotto il profilo della maturata preclusione alla modificazione del thema probandum in grado di appello (retro § 3.2).
6.1. Al riguardo è necessario, in primo luogo, richiamare la circostanza per cui, in prime cure, il comune si è limitato, come anticipato al § 2.2, ad una mera costituzione formale presentando comparsa di stile senza confutare alcunché in modo specifico, concludendo per la irricevibilità, improcedibilità, inammissibilità e infondatezza nel merito del ricorso. 
6.2. In altri termini, l’amministrazione non ha contestato in alcun modo – con la conseguente ammissione ex art. 64, comma 3, c.p.a. - le puntuali circostanze di fatto dedotte dalla ditta ricorrente, sulle quali - stante l’assenza di contestazione di controparte - si è basata la decisione del primo giudice, che si sostanziano nei seguenti elementi: 

a) la collocazione del complesso immobiliare “Terminal bus” (zona F in base al P.R.G.) e la sua destinazione a servizi pubblici e di interesse pubblico;

b) la realizzazione del complesso in forza di una concessione per la esecuzione e gestione di opere pubbliche, disciplinata dalla convenzione in data 26 giugno 1986 e dal successivo atto integrativo in data 20 agosto 2002, atti che hanno sempre qualificato il rapporto instaurato per la realizzazione del centro polifunzionale come rapporto di concessione per la realizzazione e gestione di un’opera pubblica;

c) il fatto che l’opera, nel suo complesso, forma oggetto di un rapporto concessorio ed è stata approvata ai sensi della legge n. 1/1978, che impone una qualificazione unitaria e complessiva dell’intervento;

d) la circostanza che il soggetto privato operi come concessionario del comune, con la conseguenza che il lucro del soggetto privato è ricondotto ad un equilibrio patrimoniale nei rapporti con il comune stesso, equilibrio all’interno del quale si colloca il vantaggio, per l’ente pubblico, di acquisire al termine della concessione la proprietà di tutte le opere (quindi anche degli spazi che nell’immediato sono utilizzati a fini privati);

e) il fatto che le opere previste nel complesso immobiliare sono state realizzate sulla base di concessioni edilizie rilasciate a titolo gratuito e che solo negli ultimi anni l’amministrazione comunale ha richiesto il pagamento del contributo di costruzione in riferimento al alcuni interventi su porzioni del realizzato centro polifunzionale;

f) la circostanza che le destinazioni degli immobili realizzati, in conformità alle previsioni dello strumento urbanistico generale, sono pubbliche ovvero di interesse pubblico e che le destinazioni private sono complementari e residuali rispetto alle prevalenti superfici destinate ad utilizzazioni direttamente ed immediatamente pubbliche;

g) il fatto che la realizzazione degli spazi aventi destinazione privata è finalizzata a creare un equilibrio economico tra il comune ed il soggetto privato, equilibrio nell’ambito del quale si colloca anche la previsione di gratuità dei titoli di assenso per l’edificazione;

l) l’insussistenza, nella fattispecie, di nuova edificazione, non essendo rilevabile aumento della superficie utile, né mutamento delle destinazioni d’uso: in particolare, il titolo n. 636/2006, sebbene preveda il frazionamento in due unità immobiliari, non si accompagna a trasformazioni funzionali e strutturali rilevanti, così come il titolo n. 649/2006 si risolve in una distribuzione parzialmente diversa degli spazi interni, senza mutamento di destinazione e senza modifica del numero delle unità immobiliari.
6.3. Ciò considerato, le deduzioni dell’amministrazione e il materiale probatorio prodotto per la prima volta nel presente grado di giudizio non possono trovare ingresso, poiché tale condotta si traduce in un tardivo ampliamento del thema probandum in contrasto con il divieto dei nova sancito dall’art. 104, comma 2, c.p.a. e con la ratio del principio di non contestazione di cui al richiamato art. 64, comma 3, c.p.a., in particolare allorquando, come nel caso di specie:

a) non si dimostri che tale necessità discenda da causa non imputabile alla parte appellante (arg. da Cass. civ., sez. un., n. 12065 del 2014; n. 3033 del 2013 e n. 761 del 2002);

b) non si verta nell’ambito di un giudizio impugnatorio, cui anche in appello è applicabile la regola stabilita dall’art. 46, comma 2, c.p.a. (Cons. Stato, sez. IV, n. 3509 del 2016, n. 472 del 2016; sez. V, n. 3462 del 2015).
6.3.1. Sotto il profilo di cui al punto a), si osserva che i documenti (in ipotesi) indispensabili ai fini della decisione, invero, sono sempre stati nella disponibilità delle parti, sin da prima della instaurazione del giudizio di primo grado e dunque non si configura il requisito della non imputabilità della mancata produzione nel primo grado (cfr. Cons. Stato, sez. IV n. 3509 del 2016).
Nello specifico, si tratta di atti risalenti all’arco temporale 2002/2004, i quali, pertanto, avrebbero ben potuto essere prodotti e sottoposti al contraddittorio processuale fin dal giudizio di primo grado. 
La circostanza che la loro produzione - unitamente alle argomentazioni svolte a supporto – sia avvenuta, per la prima volta, nel presente grado non ha consentito l’esplicarsi in prime cure del diritto di difesa della controparte, per cui, ove si ritenesse ammissibile, si realizzerebbe una lesione, tra l’altro, del principio del doppio grado di giurisdizione (arg. da Cons. Stato, sez. IV, n. 3150 del 2021 cit.).  
6.3.2. Sotto il profilo di cui al punto b), si richiama la premessa effettuata al precedente § 5 in merito all’oggetto non impugnatorio del presente giudizio, che concerne la condanna alla restituzione di una somma di denaro versata a titolo di contributo di costruzione e a cui, dunque, non sono applicabili gli artt. 46, comma 2, e 65, comma 3, c.p.a., disposizioni che impongono all’amministrazione ed al giudice – esclusivamente nell’ambito del giudizio impugnatorio, stante il chiaro tenore letterale delle norme - di acquisire anche in secondo grado il provvedimento contestato e i correlati documenti ritenuti utili ai fini della decisione del gravame (arg. da ultimo da Cons. Stato, sez. IV, n. 8297 del 2020; n. 3844 del 2020). In ogni caso, il potere istruttorio attribuito al giudice d’appello, non può essere esercitato per sanare preclusioni e decadenze già verificatesi in primo grado poiché si tratterebbe della produzione non di nuove prove, bensì di prove dalle quali la parte è decaduta (arg. da Cons. Stato, sez. IV, n. 3150 del 2021 cit.).
6.4. Per le ragioni esposte, l’appello va dichiarato inammissibile nella parte in cui il comune, ampliando il thema probandum, introduce ex novo per la prima volta nel presente grado di giudizio le seguenti circostanze fattuali, poste a sostegno delle proprie censure:

a) con riferimento al requisito soggettivo, il fatto che la ditta Etruria sarebbe estranea alla concessione, non essendo stata fornita la prova della qualifica di sub concessionaria;

b) quanto al requisito oggettivo:

b.1) con riferimento al titolo n. 636/2006, la circostanza che la ditta Etruria non avrebbe mai comunicato al comune quale fosse l’effettiva destinazione degli spazi ravvisandosi incertezza al riguardo, né avrebbe ottenuto alcuna autorizzazione preventiva alla localizzazione delle funzioni pubbliche ovvero il riconoscimento della destinazione pubblica;

b.2) in relazione al titolo n. 649/2006, la mancanza di assenso alla richiesta di dichiarazione di pubblico interesse;

b.3) in generale, l’assenza del carattere strumentale ovvero complementare delle opere rispetto al terminal bus. 
L’introduzione di tali circostanze determina una non consentita alterazione del thema probandum a seguito della decadenza dalla possibilità di superare i fatti ammessi per mancata specifica contestazione ex art. 64, comma 1, c.p.a. (da ultimo, Cons. Stato, sez. IV, n. 3150 del 2021; n. 3844 del 2020; n. 8297 del 2020).
7. Per converso, devono essere ritenute ammissibili le mere difese svolte dal comune, che si risolvono nella contestazione della qualificazione giuridica di atti e fatti e nella esposizione di tesi giuridiche, da considerare sempre ammissibili in sede di appello anche da parte di chi non si è costituito in prime cure (cfr. Cons. Stato, Ad. plen. n. 4 del 2018, sez. V, n. 3462 del 2015).
Al riguardo, rilevano le deduzioni svolte dall’Amministrazione comunale di natura giuridica e non fattuale ovvero consistenti nell’interpretazione di norme e di strumenti urbanistici, nonché delle previsioni delle convenzioni del 1986 e del 2002, tutte finalizzate a contestare la sussistenza del requisito oggettivo richiesto per la esenzione dal pagamento del contributo di costruzione.
7.1. A tali fini, occorre richiamare, sul piano normativo, le previsioni delle seguenti disposizioni:

a) l’art. 124 delle legge regionale n. 1 del 2005, che, nell’elencare le ipotesi di esenzione dall’obbligo di pagamento, ricalcando quanto in precedenza previsto dall’art. 23, lett. b), della l.r. n. 52 del 1999 (nel testo conseguente alle modifiche introdotte con l.r. n. 43 del 2003), stabilisce che “Il contributo di cui all’articolo 119 non è dovuto …: b) per gli impianti, le attrezzature, le opere pubbliche o di interesse pubblico realizzate dai soggetti competenti nonché per le opere di urbanizzazione, eseguite anche da privati o privato sociale, in questo caso, convenzione con il comune che assicuri l’interesse pubblico”;

b) l’art. 17, comma 3, lett. c), del d.P.R. n. 380 del 2001, secondo cui il contributo non è dovuto “per gli impianti, le attrezzature, le opere pubbliche o di interesse generale realizzate dagli enti istituzionalmente competenti nonché per le opere di urbanizzazione, eseguite anche da privati, in attuazione di strumenti urbanistici” (sostanzialmente riproduttivo dell’art. 9, lett. f), della legge n. 10 del 1977).
7.2. In particolare, esprimendosi su quest’ultima disposizione, questo Consiglio (cfr., ex multis, Cons. Stato, sez. IV, 20 novembre 2017, n. 5356; sez. IV, 30 dicembre 2016, n. 5546; sez. IV, 6 giugno 2016, n. 2394) ha ripetutamente preteso, ai fini dello sgravio contributivo, che sussista il concorso di due presupposti, uno soggettivo e uno oggettivo.
Quanto al primo, è necessario che l’esecuzione delle opere sia avvenuta da parte di enti istituzionalmente competenti, vale a dire da parte di soggetti cui sia demandata in via istituzionale la realizzazione di opere di interesse generale, ovvero da parte di privati concessionari dell’ente pubblico, purché le opere siano inerenti all’esercizio del rapporto concessorio. Al riguardo, l’evoluzione del concetto di pubblica amministrazione, da intendersi non più meramente in senso formalistico ma funzionalistico, consente di riconoscere il detto sgravio edilizio de quo non esclusivamente alle amministrazioni formalmente previste e riconosciute come tali dalla legge, ma anche a soggetti privati che esercitino un’attività pubblicisticamente rilevante, ponendosi in una condizione di longa manus dell’amministrazione.
Inoltre, in ordine al requisito oggettivo, si richiede l’ascrivibilità del manufatto oggetto di concessione edilizia alla categoria delle opere pubbliche o di interesse generale. Peraltro, sul punto, va registrato un orientamento restrittivo della giurisprudenza amministrativa, essendo necessario a tal fine dimostrare che l’opera, per la quale si chiede l’esenzione del pagamento degli oneri urbanizzativi, sia, per le sue oggettive caratteristiche e peculiarità, esclusivamente finalizzata ad un utilizzo dell’intera collettività. Non è sufficiente, quindi, che l’opera sia legata a un interesse generale da un nesso di mera strumentalità (cfr. ex multis, Cons. Stato, sez. IV, n. 2394 del 2016; n. 2327 del 2007).
Recentemente, questa Sezione (sentenza 7 giugno 2021, n. 4350) ha inoltre precisato che l’opera debba contribuire con vincolo indissolubile all’erogazione diretta del servizio, non essendo sufficiente un rapporto strumentale tra le opere e il servizio, non idoneo a soddisfare direttamente interessi pubblici né essendo sufficiente che le opere rendano più agevole la fruizione del servizio. La Sezione ha altresì chiarito che non può assumere rilievo, ai fini dell’esenzione del pagamento, la possibilità che le opere in futuro, per effetto della concessione o di accordi convenzionali, possano divenire di proprietà pubblica.
7.3. Ciò premesso in termini generali, il Collegio rileva, con riferimento alla fattispecie in esame, la sussistenza di entrambi i presupposti.
7.3.1. Alla luce della dichiarata inammissibilità della relativa censura di appello, deve ritenersi acclarato il requisito soggettivo: l’esecuzione delle opere è avvenuta in forza di un rapporto concessorio, sulla base del quale la società ha esercitato un’attività di rilevanza pubblica. Del resto, in questo senso sono le previsioni del P.R.G. secondo cui nella sottozona di interesse si ammette, in alternativa all’intervento diretto comunale, l’attuazione dell’intervento “tramite concessione di costruzione e gestione disciplinando i rapporti con apposita convenzione”.
7.3.2. Anche l’indagine in merito al presupposto oggettivo, da condurre sulla scorta del complesso delle disposizioni della strumentazione urbanistica e delle pattuizioni convenzionali, nonché delle deduzioni e allegazioni non contestate in primo grado, ha un esito positivo.
Al riguardo, si osserva, quanto alla destinazione d’uso, che il P.R.G. faceva rientrare l’area in esame tra le zone F, le quali, ai sensi del d.m. 2 aprile 1968, n. 1444, sono destinate “ad attrezzature ed impianti di interesse generale”.
Inoltre, la variante al P.R.G., approvata con la delibera consiliare n. 125 del 21 dicembre 1998, classificava l’area in questione come “sottozona F1G – Parcheggio Terminale”, destinandola “ad attrezzatura terminale per la mobilità su strada e a servizi pubblici, di interesse pubblico e privati”. Inoltre prevedeva che “La parte di edificio destinata a servizi complementari dovrà essere destinata prevalentemente a sedi per funzioni pubbliche o di interesse pubblico ed in via residuale a servizi privati, funzionali all’attrezzatura terminale (commerciali, direzionali e ricettivi)”.
Ne deriva, pertanto, che, rispetto alla prevalenza delle destinazioni pubbliche, le (residuali) destinazioni private del complesso risultano oggettivamente funzionalizzate all’attrezzatura terminale.
Si evidenzia, inoltre, che, secondo quanto disposto dal Consiglio comunale con la delibera n. 97 del 28 settembre 2006, tra le destinazioni direzionali di interesse pubblico, determinate in ottemperanza all’art. 26, comma 5, delle N.T.A. (“sottozona F1G Parcheggio terminale”), sono previste le “attività assistenziali e sanitarie (svolte in centri di assistenza, ambulatori, poliambulatori, ambulatori veterinari, centri fisioterapici e riabilitativi, centri termali)” e gli “uffici amministrazioni pubbliche”.
Conformemente alle previsioni urbanistiche, anche la disciplina del rapporto tra il comune di Montecatini Terme e (originariamente) la società Terminal bus s.r.l. depone per riconoscere il carattere pubblico alla opere realizzate. Tale rapporto si connota, invero, alla stregua di una concessione per la costruzione e la gestione di opera pubblica, come, del resto, dimostrato dal fatto che, secondo le previsioni della originaria convenzione e dell’atto integrativo, tutte le opere, al termine del periodo di durata della concessione, diventeranno di proprietà del Comune, senza al riguardo escludere gli spazi con destinazione commerciale, direzionale e turistico-ricettiva (cfr. art. 8 della convenzione originaria e art. 8 della convenzione integrativa).
Significative al riguardo sono le disposizioni dell’originaria convenzione del 1986, che prevedevano che la concessione, avente ad oggetto sia la realizzazione che la successiva gestione del centro polifunzionale (cfr. art. 2), riguardava l’intera opera, la quale, nella sua globalità, veniva considerata come “intervento di interesse pubblico” (cfr. art. 9) e consentiva, nel suo complesso, di raggiungere l’equilibrio economico generale (cfr. art. 1: “equilibrio economico dell’accordo”). Chiaramente l’art. 9 della convenzione recava infatti la seguente previsione: “Fermo restando che deve essere considerato come intervento di interesse pubblico l’opera nella sua globalità, alcune parti di essa sono specificatamente destinate a servizi pubblici o di utilità pubblica”; in tal modo fugando ogni dubbio in ordine alla natura pubblica della totalità delle opere previste, in ragione del fatto che le stesse, con l’obiettivo di garantire la sostenibilità economica dell’investimento, rappresentano componenti di un unicum costituito dal complesso polifunzionale.
La conferma dell’interesse pubblico che connota la realizzazione del terminal bus viene tratta, inoltre, dalla esclusione dal pagamento degli oneri di cui all’art. 3 della legge 28 gennaio 1977, n. 10, in ragione della qualificazione dell’intervento nel suo complesso quale opera di urbanizzazione ai sensi dell’art. 9, lett. f), della stessa legge n. 10 del 1977 (cfr. art. 11).
Parimenti, nell’atto integrativo del 2002 (che conferma la persistente vigenza delle pattuizioni del 1986 - cfr. art. 13), oltre a precisare nelle premesse l’intenzione di “conformare il centro polifunzionale alla originaria destinazione ad attività pubbliche o di pubblico interesse che si aggiungano ad altre destinazioni di interesse collettivo ed ulteriori complementari destinazioni private”, si ribadiva la natura concessoria del rapporto (cfr. art. 2) e, all’art. 9, la “prevalente destinazione pubblica del complesso”.
A conferma di tali conclusioni rilevano le seguenti dirimenti circostanze di fatto – non più confutabili in grado di appello per le ragioni sopra illustrate -: 

i) in passato il comune aveva sempre ritenuto esenti dal contributo di costruzione tutte le opere realizzate in base alla originaria concessione di costruzione e gestione; 

ii) tali attività costruttive integrano la realizzazione di opere di urbanizzazione da parte del privato (con tutte le conseguenze di cui agli artt. 124 l.r. n. 1 del 2005 e 17 comma 3, lett. c) t.u. edilizia).
7.3.3. Le considerazioni che precedono conducono pertanto a conferire una connotazione pubblicistica all’insieme delle opere del terminal bus, incluse quelle che, dotate di un’apparente destinazione privata, sono residuali rispetto alle superfici con immediata destinazione pubblica e, comunque, ad esse complementari, in quanto inserite nell’unicum del complesso polifunzionale, atto a garantire il generale equilibrio economico dell’operazione.
Del resto, come ulteriore conferma della sostanziale natura pubblica delle opere rileva la circostanza che esse tutte, senza esclusione, passeranno alla proprietà comunale alla scadenza del rapporto concessorio; dato, quest’ultimo, che, lungi dall’essere ritenuto sufficiente a tal fine se considerato isolatamente (cfr., ut supra, Cons. St., sez. IV, n. 4350 del 2021, cit.), assume un rilievo determinante proprio in quanto inserito nel complesso degli elementi di carattere economico considerati per ottenere il cennato equilibrio dell’investimento.
Peraltro, nel senso della valorizzazione del carattere unitario dell’opera, quale complesso funzionalmente inscindibile si attesta anche un precedente di questo Consiglio (Cons. Stato, sez. V, n. 7043 del 2002), anch’esso afferente alla realizzazione di terminali per trasporti (in particolare, terminal aeroportuale costruito in base a legge speciale). In tale frangente, il Consiglio di Stato, sebbene analizzando la disciplina speciale statale e regionale prevista ad hoc (la quale, peraltro, negava che l’intervento dovesse seguire lo schema della concessione edilizia comunale), ha escluso il pagamento degli oneri di urbanizzazione relativamente alle aree commerciali e direzionali del complesso proprio in ragione della garanzia dell’equilibrio finanziario sotteso alla gestione esclusiva da parte della società di gestione dei servizi aeroportuali, nonché del carattere unitario e complesso della struttura aeroportuale, nella quale aspetti tecnici e commerciali vanno ad integrare un’unica gestione, finanziaria e patrimoniale. Il Consiglio ha quindi chiaramente affermato che “i moderni sistemi aereportuali si presentano come una struttura polifunzionale integrata, nella quale le funzioni tecniche di assistenza al volo ed ai passeggeri e quelle commerciali fanno parte di un insieme difficilmente scindibile, soprattutto ove il legislatore abbia esplicitamente fatto la scelta di assegnare unitariamente tali funzioni ad un unico gestore, proprio per creare le condizioni più favorevoli al raggiungimento di una posizione di equilibrio e di autosufficienza  finanziaria, senza oneri correnti a carico del bilancio pubblico”.
7.4. In conclusione, alla luce dell’insieme delle sopra esposte considerazioni, le opere afferenti al complesso immobiliare Terminal bus oggetto della predetta concessione, ai sensi dell’art. 124 della l.r. n. 1 del 2005 e art. 17, comma 3, lett. c), del d.P.R. n. 380 del 2001, devono essere considerate esenti dal pagamento del contributo di costruzione.
8. L’appello principale deve pertanto ritenersi in parte inammissibile ed in parte infondato.
8.1. Da ciò consegue la conferma della pronuncia di primo grado laddove ha accolto la domanda di accertamento della non debenza del contributo versato in riferimento alle attestazioni di conformità in sanatoria n. 636 in data 26 ottobre 2006 e n. 649 in data 25 ottobre 2006.
9. Tale conclusione, rende improcedibile la domanda di accertamento formulata dalla ditta Etruria in via di mera ipotesi, in caso di mancato accoglimento della domanda di accertamento principale (formulata “in tesi”). 
10. Passando all’esame dell’appello incidentale, finalizzato ad ottenere la condanna del comune di Montecatini Terme alla restituzione delle somme versate, oltre agli interessi legali ed alla rivalutazione monetaria, ovvero al maggior danno, se ne rileva la parziale fondatezza.
10.1. Risulta infatti fondata la censura svolta dalla società in ordine alla omessa pronuncia del T.a.r. sul punto, sebbene possa trovare accoglimento la domanda di ripetizione di quanto corrisposto solo limitatamente alla somma capitale e agli interessi legali, non potendo la condanna essere estesa alla rivalutazione monetaria.
Invero, sulla base dell’orientamento consolidato della giurisprudenza (cfr. fra le tante Cons. Stato, sez. IV, 20 maggio 2011, n. 3027; sez. V, 15 settembre 1997, n. 959; da ultimo, Cons. Stato, sez. IV, 19 aprile 2021, n. 3150), il debito riguardante gli oneri concessori corrisposti al momento del rilascio del titolo edilizio (ad esempio, perché non utilizzato per la perdita dello jus aedificandi o per un legittimo impedimento) è da qualificarsi, ai sensi dell’art. 2033 c.c., come debito di valuta e pertanto su di esso decorrono solo gli interessi legali dalla domanda e fino all’effettivo soddisfo.
Da ciò discende che, in parziale riforma della sentenza impugnata, il comune di Montecatini Terme deve essere condannato al pagamento in favore della società Etruria Investimenti s.p.a. in liquidazione ed in concordato preventivo di quanto da quest’ultima indebitamente corrisposto, relativamente agli oneri di urbanizzazione primaria e secondaria per l’attestazione di conformità n. 649 in data 25 ottobre 2006 (per un totale di euro 10.992,09), nonché per l’attestazione di conformità in sanatoria n. 636 in data 26 ottobre 2006 (per un totale di euro 24.195,50), oltre agli interessi legali dalla domanda (7 novembre 2006) e fino all’effettivo soddisfo.
10.2. In conclusione, l’appello incidentale è parzialmente fondato.
11. In ragione della particolarità della vicenda e della complessità dell’analisi giuridica e fattuale richiesta per la soluzione della controversia, le spese del presente grado di giudizio devono essere compensate ferma rimanendo la statuizione sulle spese della sentenza quivi impugnata.
P.Q.M.
Il Consiglio di Stato in sede giurisdizionale (Sezione Quarta), definitivamente pronunciando:

i) dichiara in parte inammissibile e in parte respinge l’appello principale, come in epigrafe proposto (r.g.n. 8955/2020);

ii) accoglie in parte l’appello incidentale e, per l’effetto, in parziale riforma della impugnata sentenza ed in accoglimento del ricorso di primo grado, condanna il comune di Montecatini Terme nei sensi di cui in motivazione;

iii) compensa tra le parti le spese del presente grado di giudizio. 
Ordina che la presente sentenza sia eseguita dall’autorità amministrativa.
Così deciso dal Consiglio di Stato, nella camera di consiglio del giorno 27 maggio 2021 svoltasi ai sensi dell’art. 25 d.l. n. 137 del 2020, con l’intervento dei magistrati:


Vito Poli,	Presidente
Luca Lamberti,	Consigliere
Alessandro Verrico,	Consigliere, Estensore
Giuseppe Rotondo,	Consigliere
Michele Conforti,	Consigliere

Vito Poli,	Presidente
Luca Lamberti,	Consigliere
Alessandro Verrico,	Consigliere, Estensore
Giuseppe Rotondo,	Consigliere
Michele Conforti,	Consigliere



IL SEGRETARIO
","Processo amministrativo – Appello - Divieto dei nova – Rapporti di credito – Mancata contestazione – Conseguenze.  
 
Edilizia - Oneri di costruzione – Esonero – Presupposti - Individuazione.
 
       Nelle controversie aventi ad oggetto rapporti di credito, la mancata contestazione, in primo grado, di fatti specifici da parte della amministrazione intimata comporta l’impossibilità di alterare il thema probandum in appello, a fronte del contrasto con il divieto dei nova sancito dall’art. 104, comma 2, c.p.a. e con la ratio del principio di non contestazione di cui all’art. 64, comma 3, c.p.a., in particolare allorquando non si dimostri che tale necessità discenda da causa non imputabile alla parte appellante e non si verta nell’ambito di un giudizio impugnatorio, cui anche in appello è applicabile la regola stabilita dall’art. 46, comma 2, c.p.a. (1).

     Ai fini dell’esonero dal pagamento del contributo di costruzione di cui all’art. 17, lett. c), t.u. edilizia deve sussistere il concorso di due presupposti, uno soggettivo e uno oggettivo; quanto al primo, è necessario che l’esecuzione delle opere sia avvenuta da parte di enti istituzionalmente competenti, vale a dire da parte di soggetti cui sia demandata in via istituzionale la realizzazione di opere di interesse generale, ovvero da parte di privati concessionari dell’ente pubblico, purché le opere siano inerenti all’esercizio del rapporto concessorio; quanto al secondo, si richiede l’ascrivibilità del manufatto oggetto di concessione edilizia alla categoria delle opere pubbliche o di interesse generale (2). 

 
(1) Ha chiarito la Sezione che in relazione all’oggetto non impugnatorio del giudizio, che concerne la condanna alla restituzione di una somma di denaro versata a titolo di contributo di costruzione, non sono applicabili gli artt. 46, comma 2, e 65, comma 3, c.p.a., disposizioni che impongono all’amministrazione ed al giudice – esclusivamente nell’ambito del giudizio impugnatorio, stante il chiaro tenore letterale delle norme - di acquisire anche in secondo grado il provvedimento contestato e i correlati documenti ritenuti utili ai fini della decisione del gravame (Cons. Stato, sez. IV, n. 8297 del 2020; n. 3844 del 2020).
In ogni caso, il potere istruttorio attribuito al giudice d’appello, non può essere esercitato per sanare preclusioni e decadenze già verificatesi in primo grado poiché si tratterebbe della produzione non di nuove prove, bensì di prove dalle quali la parte è decaduta (Cons. Stato, sez. IV, n. 3150 del 2021).

​​​​​​​(2) Ha chiarito la Sezione che l’evoluzione del concetto di pubblica amministrazione, da intendersi non più meramente in senso formalistico ma funzionalistico, consente di riconoscere il detto sgravio edilizio de quo non esclusivamente alle amministrazioni formalmente previste e riconosciute come tali dalla legge, ma anche a soggetti privati che esercitino un’attività pubblicisticamente rilevante, ponendosi in una condizione di longa manus dell’amministrazione. Inoltre, in ordine al requisito oggettivo, si richiede l’ascrivibilità del manufatto oggetto di concessione edilizia alla categoria delle opere pubbliche o di interesse generale. L’opera deve contribuire con vincolo indissolubile all’erogazione diretta del servizio, non essendo sufficiente un rapporto strumentale tra le opere e il servizio, non idoneo a soddisfare direttamente interessi pubblici né essendo sufficiente che le opere rendano più agevole la fruizione del servizio. Non può assumere rilievo, ai fini dell’esenzione del pagamento, la possibilità che le opere in futuro, per effetto della concessione o di accordi convenzionali, possano divenire di proprietà pubblica (Cons. Stato, sez. IV, 7 giugno 2021, n. 4350​​​​​​​).",Edilizia
https://www.giustizia-amministrativa.it/web/guest/-/alla-corte-costituzionale-l-art-12-comma-6-d-l-n-113-del-2018-che-salvaguardia-i-soli-cittadini-extracomunitari-titolari-di-permesso-di-soggiorno-per-,"
Alla Corte costituzionale l’art. 12, comma 6, d.l. n. 113 del 2018 che salvaguardia i soli cittadini extracomunitari titolari di permesso di soggiorno per motivi umanitari già ammessi in strutture di accoglienza appartenenti al sistema SPRAR
","N. 00172/2020 REG.PROV.COLL.
N. 00608/2018 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale per le  Marche
(Sezione Prima)
ha pronunciato la presente
SENTENZA NON DEFINITIVA
sul ricorso numero di registro generale 608 del 2018, proposto da V. M., rappresentato e difeso dall'avvocato Paolo Canducci, con domicilio digitale come da PEC da Registri di Giustizia; 

contro
Ministero dell'Interno, U.T.G. - Prefettura di Ascoli Piceno, in persona dei legali rappresentanti pro tempore, rappresentati e difesi ex lege dall'Avvocatura Distrettuale dello Stato, domiciliati presso la sede della stessa, in Ancona, piazza Cavour, 29; 

per l'annullamento
previa sospensione
del provvedimento prot. n. -OMISSIS- con cui la Prefettura di Ascoli Piceno ha disposto la revoca della misura di accoglienza nei confronti del ricorrente.

Visti il ricorso e i relativi allegati;
Visti gli atti di costituzione in giudizio del Ministero dell'Interno e di U.T.G. - Prefettura di Ascoli Piceno;
Visti tutti gli atti della causa;
Relatore nell'udienza pubblica del giorno 4 marzo 2020 il dott. Tommaso Capitanio e uditi per le parti i difensori come specificato nel verbale;
Visto l'art. 36, comma 2, cod. proc. amm.;
Ritenuto e considerato in fatto e diritto quanto segue.

FATTO e DIRITTO
1. Il ricorrente è un cittadino -OMISSIS- che, dopo l’ingresso sul Territorio Nazionale, ha richiesto la protezione internazionale. La competente Commissione territoriale ha rigettato la domanda, disponendo però l’invio degli atti al Questore di Ascoli Piceno ai fini dell’eventuale rilascio del permesso di soggiorno per motivi umanitari. Tale permesso è stato rilasciato al sig. M. in data 4 ottobre 2018, con la dicitura “casi speciali” (sul punto si tornerà infra). 
Nel frattempo, essendo sprovvisto di mezzi di sostentamento, l’odierno ricorrente, a far tempo dal 1° agosto 2017, era stato inserito in una struttura di accoglienza straordinaria.
In data 24 ottobre 2018 (e non, come indicato in ricorso, in data 23 aprile 2018) il gestore del centro di accoglienza, in applicazione delle disposizioni ministeriali vigenti, presentava per conto dello straniero la richiesta di disponibilità di posti nei centri di accoglienza del sistema SPRAR.
Sempre in base alle citate direttive ministeriali, non essendo stata reperita la disponibilità di posti nell’ambito del sistema SPRAR, con il provvedimento qui impugnato la Prefettura di Ascoli Piceno ha revocato al sig. M. le misure di accoglienza.
2. Il provvedimento del Prefetto viene censurato per i seguenti motivi:
- violazione dell’art. 7 della L. n. 241/1990;
- violazione dell’art. 3 della L. n. 241/1990 (in quanto il provvedimento è motivato per relationem alla circolare del Ministero dell’Interno n. 3994 del 5 maggio 2016, la quale non è stata però allegata all’atto né messa a disposizione del ricorrente in altro modo);
- violazione dell’art. 13, comma 7, del D.Lgs. n. 286/1998. Violazione diritto di difesa e dei principi trasparenza e partecipazione al procedimento amministrativo;
- violazione della normativa in materia di accoglienza (D.Lgs. n. 142/2015 e s.m.i.). Eccesso di potere, disparità di trattamento, illogicità. 
3. Il Ministero dell’Interno e la Prefettura di Ascoli Piceno si sono inizialmente costituiti con semplice memoria di stile.
Con decreto presidenziale n. -OMISSIS- è stata accolta la domanda di concessione di misure cautelari inaudita altera parte.
Con successiva ordinanza collegiale n. -OMISSIS- il Tribunale ha accolto la domanda cautelare, fissando per il 16 ottobre 2019 l’udienza di trattazione del merito.
All’esito di tale udienza, il Tribunale, al fine di valutare l’eventuale incidenza sulla presente controversia della novella di cui al D.L. n. 113/2018, convertito in L. n. 132/2018, ha disposto istruttoria a carico dell’amministrazione (ordinanza n. -OMISSIS-), fissando per la prosecuzione la pubblica udienza del 4 marzo 2020.
Nel frattempo, in data 13 novembre 2019 la Prefettura ha depositato una relazione istruttoria e copia degli atti del procedimento.
In data 13 dicembre 2019 l’amministrazione ha eseguito l’istruttoria disposta con l’ordinanza n. -OMISSIS-.
La causa è passata in decisione alla pubblica udienza del 4 marzo 2020. 
4. Il Tribunale ritiene che la definizione della presente controversia debba passare per la risoluzione dell’incidente di costituzionalità dell’art. 12, comma 6, del D.L. n. 113/2018, convertito in L. n. 132/2018.
5. Vanno anzitutto disattese le censure di cui ai primi tre motivi di ricorso, visto che:
- poiché la Prefettura ha ritenuto di attribuire valore vincolante alle direttive ministeriali e poiché il citato art. 12, comma 6, del D.L. n. 113/2018 stabilisce in maniera chiara che i titolari di permesso di soggiorno per casi speciali (ex permesso di soggiorno per motivi umanitari) non sono più ammessi nelle strutture facenti capo al sistema SPRAR, la violazione dell’art. 7 della L. n. 241/1990 non ha di per sé effetto invalidante del provvedimento impugnato, anche ai sensi del successivo art. 21-octies, comma 2;
- il secondo motivo è chiaramente strumentale, visto che la circolare ministeriale n. 3994/2016, notissima a tutti gli addetti ai lavori (fra cui deve includersi anche il difensore del ricorrente, iscritto nello speciale elenco degli avvocati abilitati al patrocinio a spese dello Stato), è reperibile facilmente sul sito istituzionale del Ministero dell’Interno;
- ugualmente infondato è il terzo motivo, visto che la consolidata giurisprudenza amministrativa è orientata nel senso di ritenere che la mancata traduzione dei provvedimenti in materia di soggiorno in lingua conosciuta dai destinatari può, al massimo, giustificare la concessione della rimessione in termini per errore scusabile ai fini dell’impugnazione, ma non determina l’invalidità degli atti. Peraltro, nella specie la Prefettura ha provato che il ricorrente conosce a sufficienza la lingua italiana, avendo frequentato corsi di lingua e un tirocinio formativo organizzato e gestito dalla Regione Marche e avendo impugnato tempestivamente il provvedimento di revoca.
6. Si deve dunque passare all’esame dell’ultimo motivo, non senza premettere alcune precisazioni in punto di fatto.
6.1. Come si è detto in precedenza, con provvedimento del 12 settembre 2018 (non impugnato) la competente Commissione Territoriale, pur respingendo la domanda di protezione internazionale avanzata dal sig. M., aveva rimesso gli atti al Questore competente per territorio ai fini dell’eventuale rilascio del permesso di soggiorno per motivi umanitari, titolo all’epoca disciplinato dall’art. 5, comma 6, ultimo periodo, del D.Lgs. n. 286/1998 e dall’art. 11, comma 1, let. c-ter), del D.P.R. n. 394/1999. Va sin d’ora precisato che il permesso di soggiorno per motivi umanitari non è disciplinato dalle direttive comunitarie che regolamentano la protezione internazionale.
In data 4 ottobre 2018 è stato pubblicato sulla G.U. il D.L. n. 113/2018, entrato in vigore il 5 ottobre 2018 e successivamente convertito in L. n. 132/2018, il quale, come è noto, ha:
- per un verso, abolito il permesso di soggiorno per motivi umanitari di cui all’art. 5, comma 6, del T.U. (art. 1, comma 1, let. b), sostituito dal permesso di soggiorno per “casi speciali”;
- per altro verso, e limitatamente ai procedimenti in corso alla data di entrata in vigore del D.L.,  previsto (art. 12, comma 6) che “I titolari di protezione umanitaria presenti nel Sistema di protezione di cui all'articolo 1-sexies del decreto-legge 30 dicembre 1989, n. 416, convertito, con modificazioni, dalla legge 28 febbraio 1990, n. 39, alla data di entrata in vigore del presente decreto, rimangono in accoglienza fino alla scadenza del periodo temporale previsto dalle disposizioni di attuazione sul funzionamento del medesimo Sistema di protezione e comunque non oltre la scadenza del progetto di accoglienza”.
6.2. Da ciò è derivato che i cittadini extracomunitari i quali, alla data di entrata in vigore del D.L. n. 113/2018, erano titolari di permesso di soggiorno per motivi umanitari ed avevano avuto accesso al sistema SPRAR, hanno conservato tale beneficio fino alla naturale scadenza dei progetti di accoglienza o alla scadenza del termine di permanenza previsto dalla normativa sullo SPRAR. Al contrario, coloro i quali, seppure a tale data fossero titolari di permesso di soggiorno per motivi umanitari, non avevano avuto accesso al sistema per mancanza di posti disponibili, hanno definitivamente perso la possibilità di accedervi.
6.3. Con specifico riguardo al caso di specie e agli esiti dell’istruttoria va invece precisato che:
- nel ricorso si afferma che il gestore del centro di accoglienza aveva presentato la richiesta di disponibilità nel mese di aprile 2018;
- né alla data di celebrazione della camera di consiglio destinata all’esame della domanda cautelare né alla data di celebrazione dell’udienza di merito del 16 ottobre 2019 l’amministrazione aveva confutato tale dato;
- il Tribunale, traendo le logiche conseguenze dalle premesse del quarto motivo di ricorso, aveva dunque chiesto alla Prefettura di chiarire se la verifica della disponibilità di posti nell’ambito del sistema SPRAR fosse stata compiuta solo in epoca antecedente l’entrata in vigore del D.L. n. 113/2018 oppure anche in epoca successiva. Questo perché nel primo caso la causa andrebbe decisa applicando esclusivamente la normativa previgente (ivi inclusa la circolare n. 3994/2016), mentre nel secondo caso si sarebbe posto il problema dell’incidenza nella vicenda della novella di cui al D.L. n. 113;
- l’istruttoria ha in primo luogo permesso di accertare che la richiesta di disponibilità di posti è stata presentata dal gestore del centro di accoglienza il 24 ottobre 2018, ossia dopo l’entrata in vigore del D.L. n. 113/2018, e in secondo luogo che dopo il 5 ottobre 2018 (data di entrata in vigore del D.L. n. 113/2018) non sono stati più resi disponibili posti per i titolari di permesso di soggiorno per motivi umanitari rilasciato prima della novella;
- non sono quindi fondate le deduzioni difensive esposte dall’amministrazione nella relazione istruttoria versata in atti il 13 novembre 2019, visto che fra la data di rilascio del permesso di soggiorno e la data di adozione del provvedimento di revoca delle misure di accoglienza non sono decorsi otto mesi, bensì due mesi. Pertanto, seppure è vero che il ricorrente è stato ammesso a frequentare un tirocinio formativo propedeutico all’ingresso nel mondo del lavoro e che egli è in possesso di un titolo che gli consente di lavorare regolarmente, è altrettanto vero che il periodo di tempo che il sig. M. ha avuto a disposizione per cercare un lavoro e dotarsi quindi di mezzi di sostentamento autonomo è stato eccessivamente breve. Questo tanto più se si pensa che il ricorrente, non avendo ricevuto la comunicazione di avvio del procedimento, non ha nemmeno avvertito la necessità di velocizzare la ricerca di un’occupazione.
7. In ragione di quanto precede, il Tribunale dubita della costituzionalità dell’art. 12, comma 6, del D.L. n. 113/2018, come convertito dalla L. n. 132/2018, ravvisandosi un possibile contrasto della norma con l’art. 3 Cost., visto che la disposizione transitoria salvaguarda solo i cittadini extracomunitari titolari di permesso di soggiorno per motivi umanitari che, per mera casualità, alla data di entrata in vigore del D.L. n. 113/2018 erano stati già ammessi in strutture di accoglienza appartenenti al sistema SPRAR e non anche coloro che, sempre per mera casualità, non vi sono stati ammessi per mancanza di posti.
Quanto alla non manifesta infondatezza e alla rilevanza della questione, si osserva quanto segue.
7.1. E’ certamente vero che il D.L. n. 113/2018 ha comunque previsto la possibilità di accesso al nuovo sistema denominato SIPROIMI ai titolari di permesso di soggiorno per motivi umanitari rientranti in determinate casistiche (cure mediche, vittime di tratta o di violenza domestica o di grave sfruttamento lavorativo, e così via), ma è altrettanto vero che:
- le esigenze primarie a cui rispondono le misure di accoglienza sono le medesime, a prescindere dallo status individuale del cittadino extracomunitario. Non va dimenticato infatti che i titolari di permesso di soggiorno per motivi umanitari non sono equiparabili ai migranti c.d. economici né tantomeno sono migranti clandestini, visto che la loro particolare condizione, seppure non integrante gli estremi per la concessione della protezione internazionale, è stata comunque ritenuta dalla competente autorità di P.S. tale da rendere non opportuno il ritorno nel Paese di origine. Questi migranti hanno dunque diritto, nel tempo occorrente per la ricerca di un’occupazione, di beneficiare delle misure di accoglienza;
- in casi come quello che interessa il presente giudizio l’entrata in vigore del D.L. n. 113/2018 e la mancata previsione di una norma transitoria che si applicasse a tutti i titolari di permesso di soggiorno per motivi umanitari ha determinato il brusco allontanamento degli interessati dai centri di accoglienza temporanei e, quindi, la perdita dei mezzi minimi di sostentamento.
Va inoltre osservato che l’annunciata adozione delle misure de quibus potrebbe anche aver disincentivato i gestori dei centri di accoglienza dal formulare le richieste di disponibilità in favore degli interessati, per cui qualcuno di essi potrebbe aver perso la possibilità di accedere al sistema anche in presenza di posti disponibili.
7.2. Quanto alla rilevanza, il Collegio osserva invece che nel caso di specie non si può applicare - ammesso che esso sia condivisibile nel merito - il principio di diritto affermato dalla Corte di Cassazione nella sentenza delle Sezioni Unite n. 29460 del 24 settembre 2019, dal TAR Brescia e dal TAR Basilicata nelle sentenze nn. 649/2019 e 564/2019 (pronunce richiamate dal ricorrente nella memoria irritualmente depositata il 3 marzo 2020), e ciò in quanto, come si è detto, il permesso di soggiorno è stato rilasciato al sig. M. il giorno 4 ottobre 2018, per cui la domanda di ammissione al sistema SPRAR è stata presentata dopo l’entrata in vigore del D.L. n. 113/2018.
Pertanto, seppure formalmente la posizione del ricorrente rientra nella casistica oggetto delle pronunce dianzi richiamate, la peculiare cadenza temporale che ha connotato la vicenda ha reso di fatto impossibile presentare la richiesta di disponibilità in tempo utile (richiesta che, dal 5 ottobre 2018, non è stato più possibile presentare).
Al riguardo va aggiunto che:
- la presenza di posti disponibili presso il sistema SPRAR/SIPROIMI costituisce un presupposto infungibile, visto che si tratta di un elemento materiale oggettivo in assenza del quale il “diritto all’accoglienza” resta una mera enunciazione di principio priva di concreta utilità per gli interessati:
- lo stesso ricorrente riconosce che l’abbandono dei centri di accoglienza da parte di soggetti in possesso di permesso di soggiorno per motivi umanitari/”casi speciali” costituisce misura legittima, purché attuata con gradualità.
Pertanto, solo la rimozione dell’attuale limite legale all’accesso dei cittadini extracomunitari che versano nelle stesse condizioni del sig. M. al sistema ex SPRAR può consentire di attuare la predetta gradualità.
8. Per tutto quanto precede:
- vanno rigettati i primi tre motivi di ricorso;
- va sollevata la questione di legittimità costituzionale dell’art. 12, comma 6, del D.L. n. 113/2018, convertito in L. n. 132/2018, per contrasto con l’art. 3 Cost.;
- va di conseguenza disposta la sospensione del giudizio in attesa della decisione della Corte Costituzionale;
- va riservata al definitivo ogni altra pronuncia di rito e di merito, nonché sulle spese del giudizio e sull’istanza di liquidazione del compenso spettante al difensore del ricorrente relativamente alla fase del merito.
P.Q.M.
Il Tribunale Amministrativo Regionale per le Marche (Sezione Prima), non definitivamente pronunciando sul ricorso, come in epigrafe proposto:
- in parte lo respinge;
- con riguardo ai restanti motivi, dichiara rilevante e non manifestamente infondata la questione di legittimità costituzionale dell’art. 12, comma 6, del D.L. n. 113/2018, convertito in L. n. 132/2018, per contrasto con l’art. 3 Cost.;
- dispone la sospensione del presente giudizio e ordina l’immediata trasmissione degli atti alla Corte Costituzionale;
- rinvia al definitivo ogni altra pronuncia di rito e di merito, nonché sulle spese del giudizio e sull’istanza di liquidazione del compenso spettante al difensore del ricorrente relativamente alla fase del merito;
- ordina che, a cura della Segreteria del Tribunale, la presente sentenza sia notificata alle parti in causa e al Presidente del Consiglio dei Ministri, nonché comunicata ai Presidenti della Camera dei Deputati e del Senato della Repubblica.
Ordina che la presente sentenza sia eseguita dall'autorità amministrativa.
Così deciso in Ancona nella camera di consiglio del giorno 4 marzo 2020 con l'intervento dei magistrati:


Sergio Conti,	Presidente
Tommaso Capitanio,	Consigliere, Estensore
Giovanni Ruiu,	Consigliere

Sergio Conti,	Presidente
Tommaso Capitanio,	Consigliere, Estensore
Giovanni Ruiu,	Consigliere



IL SEGRETARIO
","Straniero - Protezione umanitaria –Titolari di protezione - Presenti nel Sistema di protezione di cui all'art. 1-sexies, d.l. n. 416 del 1989 – In accoglienza fino alla scadenza del periodo temporale previsto dalle disposizioni di attuazione - Art. 12, comma 6, d.l. n. 113 del 2018 – Disposizione transitoria - Salvaguardia dei soli cittadini extracomunitari titolari di permesso di soggiorno per motivi umanitari già ammessi in strutture di accoglienza appartenenti al sistema SPRAR - Violazione art. 3 Cost. - Rilevanza e non manifesta infondatezza.
 
 
          E’ rilevante e non manifestamente infondata, per contrasto con l’art. 3 Cost., la questione di legittimità costituzionale dell’art. 12, comma 6, d.l. n. 113 del 2018, convertito in l. n. 132 del 2018, nella parte in cui ha previsto che “i titolari di protezione umanitaria presenti nel Sistema di protezione di cui all'articolo 1-sexies del decreto-legge 30 dicembre 1989, n. 416, convertito, con modificazioni, dalla legge 28 febbraio 1990, n. 39, alla data di entrata in vigore del presente decreto, rimangono in accoglienza fino alla scadenza del periodo temporale previsto dalle disposizioni di attuazione sul funzionamento del medesimo Sistema di protezione e comunque non oltre la scadenza del progetto di accoglienza”, e ciò in quanto la disposizione transitoria salvaguarda solo i cittadini extracomunitari titolari di permesso di soggiorno per motivi umanitari che, per mera casualità, alla data di entrata in vigore del d.l. n. 113 del 2018 erano stati già ammessi in strutture di accoglienza appartenenti al sistema SPRAR e non anche coloro che, sempre per mera casualità, non vi sono stati ammessi per mancanza di posti (1).
 
(1) Ha chiarito il Tar che è certamente vero che il d.l. n. 113 del 2018 ha comunque previsto la possibilità di accesso al nuovo sistema denominato SIPROIMI ai titolari di permesso di soggiorno per motivi umanitari rientranti in determinate casistiche (cure mediche, vittime di tratta o di violenza domestica o di grave sfruttamento lavorativo, e così via), ma è altrettanto vero che:
- le esigenze primarie a cui rispondono le misure di accoglienza sono le medesime, a prescindere dallo status individuale del cittadino extracomunitario. Non va dimenticato infatti che i titolari di permesso di soggiorno per motivi umanitari non sono equiparabili ai migranti c.d. economici né tantomeno sono migranti clandestini, visto che la loro particolare condizione, seppure non integrante gli estremi per la concessione della protezione internazionale, è stata comunque ritenuta dalla competente autorità di P.S. tale da rendere non opportuno il ritorno nel Paese di origine. Questi migranti hanno dunque diritto, nel tempo occorrente per la ricerca di un’occupazione, di beneficiare delle misure di accoglienza;
- in casi come quello che interessa il presente giudizio l’entrata in vigore del d.l. n. 113 del 2018 e la mancata previsione di una norma transitoria che si applicasse a tutti i titolari di permesso di soggiorno per motivi umanitari ha determinato il brusco allontanamento degli interessati dai centri di accoglienza temporanei e, quindi, la perdita dei mezzi minimi di sostentamento.
Va inoltre osservato che l’annunciata adozione delle misure de quibus potrebbe anche aver disincentivato i gestori dei centri di accoglienza dal formulare le richieste di disponibilità in favore degli interessati, per cui qualcuno di essi potrebbe aver perso la possibilità di accedere al sistema anche in presenza di posti disponibili.",Straniero
https://www.giustizia-amministrativa.it/web/guest/-/utilizzo-in-una-gara-del-titolo-di-studio-conseguito-all-estero,"
Utilizzo in una gara del titolo di studio conseguito all’estero
","N. 02563/2022 REG.PROV.COLL.
N. 01261/2022 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale per la  Sicilia
(Sezione Terza)
ha pronunciato la presente
SENTENZA
ex art. 60 cod. proc. amm.;sul ricorso numero di registro generale 1261 del 2022, proposto da “Datamanagement Italia” s.p.a., in persona del legale rappresentante pro tempore, rappresentato e difeso dagli avvocati Antonio Lirosi, Marco Martinelli, Matteo Padellaro e Giulia De Paolis, con domicilio digitale come da PEC da registri di giustizia;

contro
Ministero della giustizia, in persona del Ministro pro tempore, rappresentato e difeso dall’Avvocatura distrettuale dello Stato di Palermo, presso i cui uffici in via Valerio Villareale, n. 6, è domiciliato;

nei confronti
Archiviazione e digitalizzazione service s.r.l., non costituita in giudizio; 

e con l'intervento di

ad opponendum
“Selecta digital” s.p.a., in persona del legale rappresentante pro tempore, rappresentato e difeso dagli avvocati Nicola Creuso, Mario Esposito e Nicola De Zan, con domicilio digitale come da PEC da registri di giustizia; 

per l’annullamento
- del provvedimento del Ministero della giustizia del 27 maggio 2022, comunicato in pari data con nota prot. DOG07.0017176 (anch’essa impugnata), e di quello identico del 10 giugno 2022, prot. DOG07.0003725, trasmesso a seguito di accesso agli atti l’11 giugno 2022, con i quali è stata disposta l’esclusione di Datamanagement Italia s.p.a. (collettivamente, “Provvedimento” o “Esclusione”), in relazione al lotto 13 (CIG 9101106642), dalla procedura negoziata, suddivisa in 15 lotti, senza previa pubblicazione del bando di gara, ai sensi dell’art. 63 del d.lgs. n. 50/2016 (“Codice”), “finalizzata all’affidamento del servizio di digitalizzazione dei fascicoli giudiziari di Tribunali, Corti d’appello e Suprema Corte di Cassazione, da aggiudicare al minor prezzo – CUP J59J21015330006” (“Gara”); 
- dell’art. 7.1 del Capitolato tecnico (“Capitolato”), ove interpretato nei sensi meglio precisati in ricorso;
- ove occorrer possa, dei chiarimenti nn. 12, 46 e 106;
- di ogni ulteriore atto presupposto, connesso o consequenziale, ancorché non conosciuto, ivi inclusi i verbali n. 7 del 4 aprile 2022, n. 20 del 25 maggio 2022 e della graduatoria ivi stilata nella parte in cui non vede Datamagement Italia s.p.a. collocata al primo posto, nonché la nota del RUP del 16 maggio prot. DOG07.0015827;
- della determina prot. n. 3909.ID del 20 giugno 2022 - non conosciuta - con cui il Ministero ha disposto l’aggiudicazione del lotto 13 della Gara in favore di Archiviazione e digitalizzazione service s.r.l., per un importo massimo di € 2.798.880,00 (“Aggiudicazione”);
- ove occorrer possa, della nota prot. DOG07.19788 del 21/6/2022, con cui il Ministero ha comunicato anche a Datamagement Italia s.p.a. l’aggiudicazione; 
e per il conseguimento 
dell’aggiudicazione e del contratto, previa declaratoria di inefficacia del contratto del Lotto 13 nelle more eventualmente stipulato con Archiviazione e digitalizzazione service s.r.l., con espressa dichiarazione di Datamagement Italia s.p.a.  di disponibilità al subentro nello stesso (artt. 122-124 c.p.a.).

Visti il ricorso e i relativi allegati;
Visto l’atto di costituzione in giudizio del Ministero della giustizia;
Visto l’atto d’intervento di Selecta digital s.p.a.;
Viste le memorie delle parti;
Visti tutti gli atti della causa;
Relatore, nella camera di consiglio del 9 settembre 2022, il consigliere Aurora Lento e uditi per le parti i difensori come specificato nel verbale;
Sentite le stesse parti ai sensi dell’art. 60 cod. proc. amm.;
Ritenuto e considerato:

1. Come preannunciato dal Presidente alle parti, il collegio ritiene di definire la causa con sentenza in forma semplificata, ricorrendone i relativi presupposti, anche in considerazione del fatto che si tratta di un appalto finanziato con fondi PNRR soggetto al rito accelerato di cui all’art. 12 bis del d.l. n. 68/2022 inserito in sede di conversione dalla l. n. 108 del 2022.
Oggetto del ricorso è l’esclusione della ricorrente dalla gara indetta dal Ministero della giustizia per l’affidamento del servizio di digitalizzazione dei fascicoli di Tribunali, Corti d’appello e Suprema Corte di Cassazione, relativamente al lotto n. 13, la quale è stata motivata con riferimento all’omessa presentazione della dichiarazione di equipollenza del titolo di studio (laurea in ingegneria meccanica), conseguito in Romania, relativamente al responsabile unico del servizio di cui al curriculum 03.
2. Prima di procedere all’esame del merito, va esaminata l’eccezione d’inammissibilità dell’intervento ad opponendum di Selecta digital s.p.a., sollevata da parte ricorrente, che è fondata.
Invero, come affermato dall’Adunanza plenaria nelle sentenze n. 23 del 2016, n. 10 del 2020 e n. 9 del 2021, non è sufficiente a consentire l’intervento la sola circostanza che l’interventore sia parte di un (altro) giudizio in cui venga in rilievo una quaestio iuris analoga a quella oggetto del giudizio nel quale intende intervenire. 
Osta, in particolare, al riconoscimento di una situazione che lo legittimi a intervenire l’obiettiva diversità di petitum e di causa petendi che distingue i due processi, sì da non potersi configurare in capo al richiedente uno specifico interesse all’intervento nel giudizio ad quem; se si ammettesse la possibilità di spiegare l’intervento volontario a fronte della sola analogia fra le questioni controverse nei due giudizi, si finirebbe, infatti, per introdurre nel processo amministrativo una nozione di interesse peculiare e svincolata dalla tipica valenza endoprocessuale connessa a tale nozione, la quale è potenzialmente foriera di iniziative anche emulative, scisse dall’oggetto specifico del giudizio cui l’intervento si riferisce.
Nella specie Selecta digital s.p.a. (che non ha partecipato alla procedura di gara in contestazione) ha fondato il proprio interesse e la conseguente legittimazione ad intervenire sulla circostanza che identico motivo di ricorso è stato proposto dalla parte ricorrente in altri contenziosi.
Trattasi, a ben vedere, di un interesse di mero fatto, che non legittima l’intervento, cosicché Selecta digital s.p.a. va estromessa dal giudizio e la memoria dalla stessa depositata stralciata dal fascicolo.
3. Ciò posto in rito, può procedersi all’esame del primo motivo di ricorso con cui si deduce che né il capitolato tecnico, né il disciplinare richiedevano l’attestazione di equipollenza dei titoli non conseguiti in Italia e che, comunque, tale richiesta si porrebbe in contrasto con la lex specialis sotto il profilo logico-sistematico, attesa la mancata puntuale indicazione delle lauree che il responsabile unico doveva possedere.
Le censure sono infondate per le ragioni di seguito precisate.
Come noto, con la ratifica della Convenzione di Lisbona, avvenuta tramite la l. n. 148 del 2002, è stato introdotto nel nostro ordinamento il concetto di riconoscimento finalizzato del titolo di studio estero, il quale implica che, per conferire allo stesso valore legale in Italia, è necessario che il suo titolare chieda e ottenga l’attestazione di equipollenza.
Dal preambolo della Convenzione emerge, in particolare, che l’intento degli Stati sottoscrittori è stato quello di trovare soluzioni comuni ai problemi pratici derivanti dall’ampia diversificazione dei sistemi d’istruzione presenti nella Regione europea e dalla conseguente necessità di adattare gli strumenti e le prassi giuridiche relative al riconoscimento di studi, certificati, diplomi e lauree.
Tale diversificazione rende, in particolare, ineludibile, ai fini dell’utilizzabilità del titolo di studio, una valutazione sostanziale della completezza, esaustività e corrispondenza dei cicli di studio svolti all’estero rispetto agli omologhi parametri nazionali.
In assenza di tale valutazione, che trova espressione nell’attestazione di equipollenza, il titolo di studio conseguito all’estero non ha validità in Italia e non può essere utilizzato nelle procedure selettive (siano esse concorsi per l’assunzione di personale o gare d’appalto), in quanto non si ha contezza della sua corrispondenza rispetto a quello richiesto dalla lex specialis.
Il principio della necessità del riconoscimento del titolo di studio estero va coordinato con la regola generale, costantemente affermata in giurisprudenza, che abilita alla presentazione delle proposte negoziali le imprese in possesso dei richiesti requisiti (sia in quanto già posseduti, sia in quanto strumentalmente acquisiti) al momento di scadenza del termine di efficacia del bando di gara, entro il quale l’offerta deve pervenire alla stazione appaltante.
Ne deriva che, qualora tra i requisiti di partecipazione figuri il possesso di un titolo di studio e la concorrente intenda utilizzarne uno conseguito all’estero, è necessario che chieda e ottenga l’attestazione di equipollenza entro il termine ultimo previsto per la presentazione dell’offerta.
Tale necessità sussiste a prescindere dall’inserimento della relativa previsione nella lex specialis in quanto viene in considerazione una classica ipotesi di eterointegrazione della stessa con previsioni di rango legislativo primario.
Né può sostenersi (come fa parte ricorrente) che il generico riferimento del capitolato al “possesso della laurea magistrale in discipline tecniche-scientifiche, economico-gestionali o equivalenti” e, pertanto, l’assenza di un elenco esaustivo degli specifici titoli di studio richiesti, privava di ragion d’essere l’attestazione di equipollenza, in quanto precludeva in radice la valutazione di corrispondenza del titolo di studio estero a quello nazionale.
Trattasi, a ben vedere, di una circostanza in fatto, che può refluire sulla completezza e chiarezza della lex specialis, ma non può legittimare la mancata applicazione di una norma primaria cogente incidente sul valore legale del titolo di studio, il cui possesso costituisce requisito di partecipazione.
Deve, peraltro, per completezza, rilevarsi che il Ministero aveva reso il chiarimento n. 46, precisando, in riscontro al seguente quesito: “In merito al requisito “Possesso di laurea magistrale in discipline tecniche-scientifiche, economico-gestionali o equivalenti” si chiede cosa possa essere ricompreso nella dicitura “equivalenti”, specificando se una laurea di diversa tipologia, sussistendo tutti gli altri requisiti, comporti l’esclusione”, che: “Con riferimento al paragrafo 7.1 del disciplinare, si precisa che saranno ritenute equivalenti le lauree di seguito indicate (…). Nella valutazione sarà applicata la normativa specifica che definisce la equipollenza dei titoli accademici”.
La stazione appaltante aveva, pertanto, indicato le lauree equivalenti e chiarito che era necessaria l’attestazione di equipollenza, ponendo i concorrenti nelle condizioni di avere conoscenza della documentazione necessaria ai fini della partecipazione prima della scadenza del termine di presentazione dell’offerta.
Nella specie, come detto, la ricorrente ha partecipato, indicando, nel proprio DGUE, di disporre di risorse in possesso dei requisiti previsti dal capitolato tecnico (pag. 16), allegando quali mezzi di prova, i curricula, tra cui quello 03 con titolo di studio (laurea in ingegneria meccanica), conseguito in Romania presso l’Istituto Politecnico di Bucarest.
Non ha, però, prodotto l’attestazione di equipollenza e si è attivata per ottenere il riconoscimento del titolo di studio estero solo successivamente alla comunicazione della causa ostativa alla partecipazione da parte della stazione appaltante, ovverosia tardivamente, cosicché legittimamente (in relazione a tale profilo) è stata esclusa dalla gara.
4. Parimenti infondato è il secondo motivo con cui si deduce che la Stazione appaltante avrebbe dovuto ritenere valido, in alternativa, l’ulteriore curriculum, diverso da quelli prodotti in fase di gara, presentato in sede di soccorso istruttorio.
Come noto, l’art. 83, comma 9, del codice degli appalti pubblici dispone che le carenze di qualsiasi elemento formale della domanda possono essere sanate attraverso la procedura di soccorso istruttorio e che, in caso di mancanza, incompletezza e di ogni altra irregolarità essenziale degli elementi e del documento di gara unico europeo di cui all’articolo 85, con esclusione di quelle afferenti all’offerta economica e all’offerta tecnica, la stazione appaltante assegna al concorrente un termine perché siano rese, integrate o regolarizzate le dichiarazioni necessarie
La succitata disposizione era stata riprodotta nell’art. 14 del disciplinare, il quale prevedeva che non era sanabile mediante soccorso istruttorio ed era causa di esclusione il mancato possesso dei prescritti requisiti di partecipazione, tra cui quelli di capacità tecnico professionale di cui al precedente art. 8.3, che faceva riferimento alla disponibilità delle risorse in possesso dei requisiti previsti dal capitolato tecnico, il cui art. 7.1 disponeva, a sua volta, che il responsabile unico del servizio doveva avere una laurea magistrale in discipline tecniche-scientifiche, economico-gestionali o equivalenti.
Orbene, l’art. 83, comma 9, surriportato - che è chiaro nell’escludere il soccorso istruttorio nei casi d’incompletezze o irregolarità relative all’offerta economica e a quella tecnica - è stato condivisibilmente interpretato nel senso che l’esclusione è (anche) intesa a evitare che il rimedio del soccorso istruttorio - istituto che corrisponde al rilievo non determinante di violazioni meramente formali - possa contrastare il generale principio della par condicio concorrenziale, consentendo in pratica a un concorrente (cui è riferita l’omissione) di modificare ex post il contenuto della propria offerta economica (in termini Consiglio di Stato, V, 7 febbraio 2018, n. 815).
Nella specie, come detto, viene in considerazione un requisito di partecipazione relativo alla capacità tecnico professionale, che non era suscettibile di modifica in sede di soccorso istruttorio; ammettere il cambiamento del soggetto indicato quale responsabile unico del servizio, mediante la produzione di un curriculum non indicato nell’istanza di partecipazione, si sarebbe sostanziato, in particolare, in un’inammissibile integrazione della documentazione di gara, la quale fuoriusciva dal perimetro del soccorso istruttorio.
Concludendo, per le suesposte ragioni, il ricorso è infondato e va rigettato.
Le peculiarità in fatto della vicenda e la parziale novità delle questioni esaminate giustificano la compensazione delle spese di giudizio.
P.Q.M.
Il Tribunale Amministrativo Regionale per la Sicilia (Sezione Terza), definitivamente pronunciando sul ricorso, come in epigrafe proposto, previa estromissione dal giudizio di Selecta digital s.p.a., lo rigetta.
Spese compensate.
Ordina che la presente sentenza sia eseguita dall'autorità amministrativa.
Così deciso in Palermo nella camera di consiglio del giorno 9 settembre 2022 con l'intervento dei magistrati:


Aurora Lento,	Presidente FF, Estensore
Roberto Valenti,	Consigliere
Bartolo Salone,	Referendario

Aurora Lento,	Presidente FF, Estensore
Roberto Valenti,	Consigliere
Bartolo Salone,	Referendario



IL SEGRETARIO
","Contratti della pubblica amministrazione – requisiti di partecipazione – titolo di studio – conseguimento all’estero – attestazione di equipollenza – necessità – presentazione – termini
Qualora tra i requisiti di partecipazione ad una gara d’appalto figuri il possesso di un titolo di studio conseguito in Italia ed il concorrente intenda utilizzarne uno conseguito all’estero, è necessario che chieda e ottenga l’attestazione di equipollenza entro il termine ultimo previsto per la presentazione dell’offerta, anche se questo non è espressamente previsto nella lex specialis, venendo in considerazione un’ipotesi di eterointegrazione della stessa con previsioni di rango legislativo primario.",Contratti della Pubblica amministrazione
https://www.giustizia-amministrativa.it/web/guest/-/conferimento-di-incarico-direttivo-per-coprire-un-ufficio-giudiziario-di-grandi-dimensioni,"
Conferimento di incarico direttivo per coprire un ufficio giudiziario di grandi dimensioni
","N. 01866/2021 REG.PROV.COLL.
N. 04853/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale per il  Lazio
(Sezione Prima)
ha pronunciato la presente
SENTENZA
sul ricorso numero di registro generale 4853 del 2020, proposto da -OMISSIS-, rappresentato e difeso dall'avvocato Salvatore Pensabene Lionti, con domicilio digitale come da PEC da Registri di Giustizia e domicilio eletto presso lo studio dell’avv. Marcello Furitano in Roma, via Monte Zebio, 37; 

contro
Ministero della Giustizia e Consiglio Superiore della Magistratura, in persona dei legali rappresentanti pro tempore, rappresentati e difesi dall'Avvocatura Generale dello Stato, presso cui domiciliano “ex lege” in Roma, via dei Portoghesi, 12; 

nei confronti
-OMISSIS-, rappresentato e difeso dagli avvocati Massimo Luciani, Piermassimo Chirulli e Patrizio Ivo D'Andrea, con domicilio digitale come da PEC da Registri di Giustizia e domicilio eletto presso il loro studio in Roma, Lungotevere Raffaello Sanzio, 9; 

per l'annullamento
- della deliberazione del Plenum del Consiglio Superiore della Magistratura del 4 marzo 2020 in esito alla quale il dott. -OMISSIS-è stato nominato Procuratore della Repubblica presso il -OMISSIS-;
- del conseguente DPR di nomina, dagli estremi non conosciuti:
- dei connessi provvedimenti ministeriali di nomina e immissione nella funzione del controinteressato, dagli estremi non conosciuti;
- di ogni atto presupposto, connesso e consequenziale che possa risultare lesivo, ivi compresa la proposta C redatta dalla V Commissione del CSM.

Visti il ricorso e i relativi allegati;
Visti gli atti di costituzione in giudizio del Ministero della Giustizia e del Consiglio Superiore della Magistratura nonché di -OMISSIS-, con la relativa documentazione;
Viste le memorie difensive delle parti;
Visto il decreto presidenziale n. -OMISSIS-/2020 dell’11.12.2020;
Visti tutti gli atti della causa;
Relatore nell'udienza del 16 dicembre 2020, tenutasi da remoto in “videoconferenza” ex art. 25 d.l. n. 137/2020, il dott. Ivo Correale e uditi per le parti i difensori come specificato nel verbale;
Ritenuto e considerato in fatto e diritto quanto segue.

FATTO
Con rituale ricorso a questo Tribunale, il dott. -OMISSIS- chiedeva l’annullamento degli atti in epigrafe, concernenti la procedura di nomina a -OMISSIS-del dott. -OMISSIS-.
Il dott. -OMISSIS-, attualmente -OMISSIS-dal dicembre 2014, aveva partecipato alla procedura risultando anche destinatario di una proposta favorevole della competente V Commissione del Consiglio Superiore della Magistratura (“CSM” o “Consiglio”) ma, all’esito della seduta del “plenum” del suddetto organo di autogoverno, risultava approvata la distinta proposta favorevole al dott.-OMISSIS-.
Il ricorrente, dopo aver riproposto il proprio profilo professionale e quello del controinteressato, riassunto la normativa applicabile e illustrato il giudizio comparativo effettuato dal CSM, lamentava, in sintesi, quanto segue.
“VIOLAZIONE E FALSA APPLICAZIONE DELL’ART. 12 DEL D.LGS 160/2006. VIOLAZIONE E FALSA APPLICAZIONE DEGLI ARTT. 18, 25, 26 E 31 DEL C.D. T.U. SULLA DIRIGENZA GIUDIZIARIA. CONTRADDITTORIETÀ, ILLOGICITÀ E INCONGRUENZA DELLA MOTIVAZIONE. ECCESSO DI POTERE PER TRAVISAMENTO E OMESSA VALUTAZIONE. SVIAMENTO.”
Nell’ambito del giudizio comparativo, non è stato dato fondamentale rilievo alla circostanza per la quale il solo ricorrente poteva vantare lo “status” ed il positivo esercizio di funzioni direttive specifiche rispetto al posto messo a concorso. La oggettiva rilevanza, discendente direttamente dalla legge, della maggiore ampiezza e responsabilità che connota l’esercizio delle funzioni direttive, rispetto a quelle semidirettive riconducibili al controinteressato, imponeva di considerare che il dott. -OMISSIS- svolgeva da anni proficuamente – come attestato in sede di conferma quadriennale - funzioni direttive presso una delle Procure di grandi dimensioni più complesse di Italia, per di più innegabilmente caratterizzata dalla rilevante presenza di varie organizzazioni criminali, specie di stampo mafioso.
Il Consiglio, invece, pur dando atto che le funzioni direttive sono connotate da “maggior ampiezza, rilevanza e responsabilità”, nel caso di specie non ne aveva tratto le relative conseguenze, operando in sostanza una illogica equiordinazione tra funzioni direttive e semidirettive, sottovalutando il percorso professionale del dott. -OMISSIS- in termini di idoneità attitudinale e, correlativamente, sovrastimando le esperienze del dott. -OMISSIS-rispetto alla peculiarità dell’incarico oggetto di concorso.
In particolare, il CSM aveva rilevato una maggiore attitudine del magistrato in questione sulla base della circostanza di aver svolto le funzioni semidirettive presso la -OMISSIS-, con conseguente profonda conoscenza della peculiarità “criminale” del territorio di riferimento, nonché esperienza specifica nella gestione dei flussi dei procedimenti per aver coordinato l’Ufficio “-OMISSIS-”.
Così operando, però, il CSM aveva dato rilievo ad un criterio di prevalenza (quello del “radicamento territoriale”) non previsto dalla normativa primaria e secondaria e la cui illegittimità è stata più volte stigmatizzata dalla giurisprudenza amministrativa che era richiamata.
In realtà, il giudizio di prevalenza in procedure come quella in esame non può fondarsi sulla specifica conoscenza della criminalità del territorio di riferimento, trattandosi di un criterio non previsto e che si porrebbe in ogni caso in contrasto con i principi e le norme costituzionali in materia. Nella sostanza, la valorizzazione della conoscenza del “territorio” e delle caratteristiche dell’ufficio “ad quem”, come suggestivamente utilizzata dal CSM, non poteva fungere da qualificata posizione differenziata per affermare la prevalenza di un candidato rispetto ad un altro né tantomeno poteva costituire un espediente per azzerare la oggettiva maggiore rilevanza dell’esercizio delle funzioni direttive (peraltro, nel caso in esame specifiche) rispetto a quelle semidirettive.
Tale impostazione del giudizio del Consiglio aveva anche causato la omessa adeguata valutazione in termini prognostici della rilevanza delle specifiche esperienze vantate dal dott. -OMISSIS- rispetto all’incarico da ricoprire, atteso che non era stato dato idoneo spazio valutativo alla circostanza che il dott. -OMISSIS- aveva assunto la direzione di una Procura di grandi dimensioni in una delle zone del paese che può vantare un triste primato in termini originari, attuali e funzionali di pervasività del fenomeno della criminalità organizzata di stampo mafioso. A fronte di ciò, la dedotta specificità “criminale” della -OMISSIS-e in genere della regione Lazio non possedeva connotazioni tali da poter condurre ad un giudizio attitudinale di minusvalenza del dott. -OMISSIS-, se quest’ultimo vantava una “eccezionale” – come definita dallo stesso CSM - esperienza di contrasto alla criminalità organizzata, con ramificazioni a livello internazionale, perfezionata sia nello svolgimento delle funzioni direttive (avendo peraltro assunto il coordinamento della -OMISSIS-) sia a livello di funzioni requirenti nei vari gradi di giurisdizione, anche in ambito sovranazionale.
Risultava incontrovertibile la continuità storica - mai attenuata e sempre più implementata - delle interazioni di “Cosa Nostra” con altre organizzazioni mafiose presenti sul territorio nazionale e all’estero, anche in relazione ai rapporti con il “mondo politico, le istituzioni centrali e l’imprenditoria”, valorizzate nella proposta della V Commissione al fine di caratterizzare la specificità del territorio capitolino.
Pertanto, depurato il giudizio comparativo dalla illegittima prevalenza all’aspetto territoriale sull’ufficio “ad quem”, le complesse, sedimentate e specifiche esperienze maturate dal dott. -OMISSIS-, rispetto alle varie forme di criminalità organizzata, svolte peraltro “in apicibus”, risultavano maggiormente idonee in funzione dell’incarico di -OMISSIS-.
Né – per il ricorrente – poteva assumere rilevanza contraria quanto illustrato nella proposta favorevole al controinteressato approvata dal “plenum”, secondo la quale quest’ultimo avrebbe svolto le funzioni di contrasto alla criminalità organizzata “con il coordinamento di un numero rilevanti di sostituti e una determinante partecipazione all’elaborazione delle relative linee di azione”, dato che il dott. -OMISSIS-, strutturalmente e funzionalmente, coordina tutti i sostituti procuratori e gli “aggiunti” ed elabora – sotto la sua responsabilità – le “relative linee di azione” della Procura da lui diretta.
“VIOLAZIONE E FALSA APPLICAZIONE DELL’ART. 12 DEL D.LGS 160/2006 SOTTO ALTRO PROFILO. VIOLAZIONE DEL C.D. T.U. SULLA DIRIGENZA GIUDIZIARIA SOTTO ALTRO PROFILO. CONTRADDITTORIETÀ, ILLOGICITÀ E INCONGRUENZA DELLA MOTIVAZIONE. ECCESSO DI POTERE PER TRAVISAMENTO E OMESSA VALUTAZIONE. SVIAMENTO SOTTO ULTERIORE ASPETTO”.
Il ricorrente lamentava l’illegittimità della valutazione operata dal CSM anche in ordine alle esperienze di carattere precipuamente organizzativo rilevate per accordare la prevalenza in favore del dott.-OMISSIS-.
In particolare, il Consiglio aveva posto in evidenza l’esperienza del dott. -OMISSIS- quale coordinatore dell’Ufficio “-OMISSIS-”, senza considerare adeguatamente che le stesse erano state sempre esercitate a livello semidirettivo e dunque sotto la responsabilità del precedente -OMISSIS-, fermo restando che tali funzioni costituiscono soltanto un profilo della complessa attività di direzione e organizzazione che caratterizza l’ufficio del Procuratore della Repubblica.
Nel giudizio di comparazione tra il ricorrente e il controinteressato, poi, il CSM non aveva posto la dovuta attenzione all’intero assetto organizzativo dell’Ufficio della Procura che si pone a carico del magistrato dirigente della stessa, ma aveva effettuato solo un confronto atomistico tra l’Ufficio “-OMISSIS-”, quali uffici sui flussi “in entrata”, e le omologhe strutture organizzative presenti presso la Procura-OMISSIS-.
Il dott. -OMISSIS- aveva diretto e organizzato l’intero ufficio della Procura-OMISSIS-, di cui fanno parte 7 procuratori aggiunti, 61 sostituti e 72 viceprocuratori onorari, a quali dovevano aggiungersi 350 unità di personale amministrativo previste in organico, mentre il controinteressato aveva coordinato i suddetti due ufficio per solo 60 unità tra personale amministrativo e polizia giudiziaria.
“VIOLAZIONE DEGLI ARTT. 25 E 26 DEL TU SULLA DIRIGENZA GIUDIZIARIA IN RELAZIONE AGLI ARTT. 8,11 E 13. ECCESSO DI POTERE SOTTO ALTRO PROFILO. TRAVISAMENTO. OMESSA VALUTAZIONE DEI PRESUPPOSTI. SVIAMENTO SOTTO DIVERSO E ULTERIORE PROFILO”.
Per il ricorrente illegittima era anche la valutazione dei c.d. “indicatori generici” da considerare unitamente a quelli “specifici”.
Ciò perché il CSM aveva dato luogo a un “modus operandi” procedendo all’esame degli indicatori generici in ragione della loro idoneità o meno a “sovvertire” un giudizio di prevalenza già precostituito con gli indicatori specifici, laddove il T.U. in materia prescrive che a questi ultimi debba essere dato soltanto adeguato spazio valutativo nell’ambito della comparazione, fermo restando che il relativo giudizio va effettuato alla luce dell’esame analitico di tutti gli indicatori che concorrono unitariamente a costituire il giudizio attitudinale.
L’esame degli indicatori generici deve precedere la scelta di prevalenza di un candidato rispetto ad un altro, concorrendo alla determinazione del relativo giudizio; ciò “a fortiori” laddove si tratti della comparazione di candidati, come nella specie, ciascuno in possesso di indicatori attitudinali specifici.
Sotto tale profilo, non risultava congrua e ragionevole l’equiparazione effettuata con riferimento alla “conoscenza ordinamentale”, dato che, al riguardo, soltanto il dott. -OMISSIS- poteva vantare, oltre alle funzioni di componente del Consiglio Giudiziario-OMISSIS- (svolte peraltro anche dal dott. -OMISSIS-), anche quelle di membro del CSM.
Il ricorrente era stato anche membro nazionale di “-OMISSIS-”, ma illegittimamente il CSM aveva ritenuto tale attività equivalente alla mera attività di collaborazione con Autorità straniere occasionalmente svolte dal dott. -OMISSIS- nell’ambito di alcune indagini richiamate.
Infatti, -OMISSIS- non costituisce una mera forma di collaborazione sovranazionale, come ritenuto dal CSM, ma è l’Organo dell’Unione Europea, dotato di personalità giuridica, specificatamente creato per la lotta alle forme gravi di criminalità organizzata nell’ottica di attuazione degli obiettivi connessi al c.d. ex “Terzo Pilastro”. Si tratta dunque di un incarico istituzionale svolto “in apicibus” nell’Istituzione europea di riferimento per il perseguimento degli obiettivi del Trattato nell’ambito della cooperazione di polizia e giudiziaria.
Vi era stata, inoltre, la totale pretermissione da parte del CSM delle variegate esperienze maturate dal ricorrente in ambito requirente, sia in grado di appello (dove peraltro gli veniva attribuito il delicato incarico di -OMISSIS-) sia quale sostituto del -OMISSIS-, che il CSM aveva ridotto nel novero della pluralità di esperienze nei vari settori e materie della giurisdizione, a cui fa riferimento l’art. 8 del T.U. sulla dirigenza giudiziaria.
Si costituivano in giudizio per resistere al ricorso il controinteressato e, con distinti, atti il Ministero della Giustizia e il CSM.
Tali parte costituite affidavano a memorie per l’udienza di merito l’illustrazione delle rispettive tesi difensive.
Il controinteressato poneva in risalto che le censure del ricorrente erano inammissibili in quanto apodittiche e invasive del merito.
Inoltre, poneva in evidenza che lo svolgimento di funzioni semidirettive rispetto a quelle direttive, alla luce della giurisprudenza che richiamava, non è elemento decisivo ai fini del conferimento di un incarico a sua volta direttivo. Inoltre, era sufficiente leggere la proposta in favore del dott. -OMISSIS-per rendersi conto che l’incarico oggetto di causa non era stato assegnato per il solo fatto ch’egli era già “in sede” quale procuratore aggiunto, né perché egli aveva una diretta conoscenza del territorio e dell’Ufficio ma la migliore attitudine alle esigenze funzionali dell’ufficio in assegnazione date da un contesto criminale unico nel suo genere, dalla dimensione organizzativa dell’Ufficio e dalla migliore capacità di adottare soluzioni dirette a standardizzare quanto più possibile i procedimenti seriali.
Il dott. -OMISSIS-aveva prestato servizio in altri contesti territoriali di rilievo, per oltre venti anni, raggiungendo risultati concreti e aveva proposto un progetto organizzativo più convincente, come confermato in audizione.
Inoltre, dato che la funzionalità di un Ufficio requirente – soprattutto presso Tribunali di grandi dimensioni - è direttamente proporzionale all’attenzione che si dedica alla prima registrazione degli atti e allo smaltimento degli affari “semplici” afferenti alla criminalità “generica”, la particolare attenzione data dal CSM alla regolazione dei flussi di entrata non poteva essere sminuita, come fatto dal ricorrente ma ben assumeva una veste di rilevo nel giudizio comparativo.
Il dott. -OMISSIS-aveva coordinato alla -OMISSIS- l’intero settore competente per i reati “generici”, settore di rilevantissime dimensioni, nel quale operano, a turno, tutti i magistrati in servizio alla Procura. Risultava un’ampia attività di coordinamento investigativo di orizzonte internazionale esercitata dal dott.-OMISSIS-; infine, i profili curriculari del dott. -OMISSIS-, riguardo agli indicatori “generici”, non erano stati affatto sottovalutati.
Anche il Ministero costituito e il CSM, nella memoria per l’udienza di merito, si soffermavano sulla legittimità del metodo di giudizio operato dal Consiglio, sulla piena considerazione di tutti i profili curriculari del ricorrente e sulla inammissibilità di censure volte a contestare la scelta discrezionale da parte dell’organo plenario.
Con rituale memoria di replica il dott. -OMISSIS- integrava le sue difese in relazione alle osservazioni delle altre parti costituite.
La causa era trattenuta in decisione all’udienza del 16 dicembre 2020, dopo ampia discussione orale disposta con il decreto presidenziale in epigrafe. 
DIRITTO
Il Collegio, prima di esaminare il gravame, ritiene utile premettere alcune considerazioni di ordine generale, come da tempo individuate dalla giurisprudenza in materia.
In termini generali, il conferimento degli uffici dirigenziali da parte del CSM è disciplinato dal d.lgs. 5 aprile 2006, n. 160, che prefigura e definisce la cornice in cui declinare l’”attitudine direttiva” (art. 12, commi 10, 11 e 12) in base alla tipologia dell'incarico da conferire (funzioni semidirettive e direttive di merito: art. 12, comma 10; funzioni direttive di legittimità, art. 12, comma 11), i cui «indicatori oggettivi» sono individuati dal CSM d’intesa con il Ministro della giustizia (art. 11, comma 3, lett. d), seconda parte).
Con riferimento a queste previsioni, il CSM ha poi adottato il c.d. “Testo Unico sulla dirigenza giudiziaria” di cui alla circolare n. P-14858-2015 (“TU), approvata con deliberazione del 28 luglio 2015, che ha messo a punto un articolato sistema di indicatori “generali” (artt. 6-13) e “specifici” delle attitudini direttive (artt. 14-23), parametrati ai diversi incarichi oggetto di conferimento.
Per consolidata giurisprudenza, il Testo unico sulla dirigenza giudiziaria non è – difettando la clausola legislativa a regolamentare ed essendo comunque materia riservata alla legge (art. 108, primo comma, Cost.) - un atto normativo, ma un atto amministrativo di “autovincolo” nella futura esplicazione della discrezionalità del CSM, a specificazione generale di fattispecie in funzione di integrazione o anche suppletiva dei principi specifici espressi dalla legge, vale a dire soltanto una delibera che vincola in via generale la futura attività discrezionale dell’organo di governo autonomo (cfr. già: Cons. Stato, Sez. IV, 14.7.08, n. 3513, fino a Sez. V, 2.8.19, n. 5492).
Ciò posto, va rilevato che in particolare, tra gli indicatori generali delle attitudini direttive, di cui all'art. 6 del Testo Unico, figurano: a) le funzioni direttive e semidirettive in atto o pregresse; b) le esperienze maturate nel lavoro giudiziario; c) le esperienze di collaborazione nella gestione degli uffici; d) le soluzioni elaborate nelle proposte organizzative redatte sulla base dei dati e delle informazioni relative agli uffici contenuti nel bando concorsuale; e) le esperienze ordinamentali e organizzative; f) la formazione specifica in materia organizzativa; g) le altre esperienze organizzative maturate anche al di fuori dell'attività giudiziaria.
Tali indicatori considerano la complessiva esperienza giudiziaria maturata dal candidato, unitamente alle esperienze maturate al di fuori della giurisdizione, che abbiano consentito lo sviluppo di competenze organizzative, di abilità direttive e conoscenze ordinamentali.
Gli indicatori specifici (artt. 14 ss.) invece definiscono gli elementi idonei a far emergere una particolare idoneità in relazione al singolo incarico direttivo. 
Stando al disegno del TU, in particolare, posto che all'anzianità nel ruolo vada dato rilievo soltanto residuale nel caso di equivalenza dei profili professionali (essendone esclusa la rilevanza quale parametro di valutazione: art. 24), si intende far emergere le esperienze maturate dai diversi aspiranti, sulla base di dati concreti, misurabili e verificabili, in modo da individuare, attraverso un procedimento di “valutazione comparativa degli aspiranti” (artt. 25 ss.) il profilo più idoneo, “per attitudini e merito”, a ricoprire l’incarico e giustificare, sotto il profilo motivazionale, il relativo conferimento.
A tal fine, il “giudizio attitudinale” (art. 26) deve essere formulato “in maniera complessiva ed unitaria” e deve costituire il frutto di una “valutazione integrata e non meramente cumulativa” degli indicatori attitudinali, in relazione al singolo posto a concorso.
La considerazione degli indicatori generali e degli indicatori specifici, quindi, non è ispirata ad una logica di equiordinazione parametrica, posto che agli indicatori specifici deve essere conferito “speciale rilievo” (art. 26, comma 3), laddove gli indicatori generali “sono utilizzati quali ulteriori elementi costitutivi del giudizio attitudinale” (art. 26, comma 4). 
La previsione va intesa (cfr. Cons. Stato, Sez. V, 4.1.19, n. 97) nel senso, evidenziato dalla relazione illustrativa del TU, secondo cui “gli elementi e le circostanze sottese agli indicatori specifici, proprio per la loro più marcata attinenza al profilo professionale richiesto per il posto da ricoprire, abbiano un adeguato spazio valutativo e una rafforzata funzione selettiva”, in ordine alle caratteristiche dell’incarico da conferire.
Pertanto, laddove un candidato possa in concreto vantare indicatori specifici, questo “speciale rilievo” che va ad essi dato implica che non se ne possa pretermettere la valutazione e il peso. Il che, se non significa che senz’altro debbano contrassegnare la prevalenza di quel candidato su altri candidati, impone nondimeno l’onere di una particolare ed adeguata motivazione, nella valutazione complessiva, nell’ipotetica preferenza per un candidato che ne sia privo (o sia in possesso di indicatori specifici meno significativi), per modo che ne sia evidenziata e giustificata, attraverso il puntuale esame curriculare, la maggiore “attitudine generale” o il particolare “merito”. 
Invero, gli indicatori specifici sono criteri “settoriali” perché rilevano ai fini della valutazione specifica dell’attitudine direttiva; ma non esauriscono l’intera figura professionale del magistrato la quale va, piuttosto, ricostruita nella sua complessità, tenendo conto degli indicatori generali e del “merito” (Cons. Stato, Sez. V, 16.10.17, n. 4786).
In tale quadro, non è conforme al TU un giudizio comparativo che – senza adeguata, particolare ed effettiva motivazione – finisca per immotivatamente sovvertire il detto rapporto tra indicatori attitudinali specifici e indicatori attitudinali generali. 
Il CSM, nella valutazione comparativa, deve adeguatamente acquisire un completo “quadro conoscitivo” ed elaborare un adeguato “apprezzamento valutativo” degli elementi di fatto posti a base della scelta, al fine di verificarne la coerenza tra gli elementi valutati e le conclusioni, la logicità della valutazione, l'effettività dell’operata comparazione tra i candidati, la sufficienza e congruità della relativa motivazione (Cons. Stato, Sez. V, 5.3.18, n. 1345; 17.1.18, n. 271; 23.1.18, n. 432; cfr., altresì, Cass., SS.UU. 11.7.18, n. 18240).
Deve confermarsi, infine, il consolidato indirizzo giurisprudenziale per cui, nel conferimento degli incarichi direttivi e semidirettivi, il CSM gode di un apprezzamento che è sindacabile in sede di legittimità solo se inficiato da irragionevolezza, omissione o traviamento dei fatti, arbitrarietà o difetto di motivazione (Cons. Stato, Sez. V, 7.1.20, n. 71; 27.6.18, n. 3944; 11.12.17, n. 5828; 16.10.17, n. 4786); resta dunque preclusa al sindacato giurisdizionale solo la valutazione dell’”opportunità o convenienza” dell’atto dell’organo di governo autonomo, assegnando la legge, infatti, al CSM un margine di apprezzamento particolarmente ampio ed il sindacato deve restare parametrico della valutazione degli elementi di fatto compiuta dall’amministrazione. 
Ma al contempo si deve assicurare la puntuale ed effettiva verifica del corretto e completo apprezzamento dei presupposti di fatto costituenti il quadro conoscitivo posto a base della valutazione, la coerenza tra gli elementi valutati e le conclusioni cui è pervenuta la deliberazione, la logicità della valutazione, l’effettività della comparazione tra i candidati, e dunque, in definitiva, la sufficienza della motivazione (Cons. Stato, Sez. V, 18.6.18, n. 3716 e 11.2.16, n. 607). 
Se i provvedimenti del CSM non richiedono una motivazione particolarmente diffusa, il loro percorso formativo deve tuttavia esternare l’essenziale apprezzamento tecnico e questo va reso quanto più possibile manifesto, sì che le ragioni della scelta risultino sufficientemente conoscibili e valutabili da chiunque, anzitutto dai magistrati coinvolti.
In questa prospettiva, risulta essenziale la motivazione sulle attitudini, con i relativi indicatori dei vari candidati, perché si deve dar conto delle ragioni che giustificano una valutazione di maggiore capacità professionale e che conducono a preferire un candidato rispetto agli altri (Cons. Stato, Sez. V, 19.5.20, n. 3171).
Fatte tali premesse, il Collegio non rileva inammissibilità dei singoli motivi di ricorso, come eccepito dalle parti intimate.
Come sopra precisato, infatti, la peculiare posizione costituzionale del CSM non esclude la sottoposizione dei suoi atti a uno scrutinio di legittimità, che – pur soffermandosi esclusivamente su profili sintomatici e senza in alcun modo impingere, neanche indirettamente, nel merito delle scelte dell’Organo di autogoverno – miri a individuarne solo i più gravi difetti in punto di legittimità, quali sviamento di potere, travisamento dei fatti, contraddizione, illogicità, che possono tutti concretizzare il vizio di eccesso di potere (TAR Lazio, Sez. I, 26.7.18 e Cons. Stato, Sez. IV, 11.2.16, n. 597).
Ne discende, come costantemente affermato in giurisprudenza, che lo scrutinio delle deliberazioni per il conferimento di incarichi direttivi e semidirettivi è sempre ammissibile, purché entro i confini funzionali propri del sindacato giurisdizionale consentito, ossia – in generale - in relazione al riscontro dell'esattezza dei presupposti di fatto, del nesso logico di consequenzialità tra presupposti e conclusioni, e, in definitiva, dell'esistenza, congruenza e ragionevolezza della motivazione, senza per questo trasmodare in un diretto apprezzamento che si estrinsechi in una valutazione specifica di merito. Il sindacato giurisdizionale di legittimità sulle deliberazioni del CSM è, quindi, consentito nella misura in cui assicuri la verifica del corretto e completo apprezzamento dei presupposti giuridico-fattuali costituenti il quadro conoscitivo considerato ai fini della valutazione, la coerenza tra gli elementi valutati e le conclusioni cui è pervenuta la deliberazione, la logicità della valutazione, l'effettività della comparazione tra i candidati, la sufficienza della motivazione (per tutte: TAR Lazio, Sez. I, 9.12.19, n. 14074 e Cons. Stato, Sez. IV, 11.2.16, n. 607).

Sotto tale profilo può ben inquadrarsi in linea generale l’impugnativa del dott. -OMISSIS-, laddove lamenta proprio l’illogicità e carenza di motivazione sull’erronea considerazione di dati di fatto, come si andrà a precisare, in relazione al primo motivo di ricorso che si esamina.
Premesso ciò e procedendo alla valutazione del gravame, appare opportuno riportare le parti più significative della motivazione della commissione proponente sulla base delle quali l’organo plenario ha deciso di orientare la sua scelta nei confronti del dott.-OMISSIS-.
In primo luogo, si rileva che il relatore della “Proposta C” favorevole a quest’ultimo, evidenziava di ritenerlo “…maggiormente idoneo a ricoprire l’incarico di -OMISSIS- in forza della pregressa attività professionale e delle particolari caratteristiche del -OMISSIS-, che vede la contemporanea presenza di tutte le organizzazioni criminali del Paese, storiche e di più recente costituzione, caratterizzate anche da rapporti con la Pubblica Amministrazione. Riferisce che il dott. -OMISSIS- è stato magistrato in -OMISSIS-, acquisendo specifiche capacità organizzative. Ritiene quindi il suo profilo professionale prevalente rispetto agli altri due candidati proposti a fronte della maggiore competenza rispetto a tutte le forme di criminalità organizzata, anche in relazione ai rapporti delle stesse con la P.A., elementi che pure caratterizzano l’attività della -OMISSIS-”.
Il Collegio evidenzia, quindi, che già il relatore aveva enucleato la sintesi del giudizio di preferenza, laddove è stata ritenuta elemento determinante la maggiore competenza rispetto a tutte le forme di criminalità organizzata, anche in relazione ai rapporti delle stesse con la P.A., “…elementi che pure caratterizzano l’attività della -OMISSIS-”, evidenziando, così, che è stata sostanzialmente la peculiare posizione della Capitale nello scenario malavitoso nazionale a orientare la proposta favorevole al controinteressato.
Andando ad approfondire nello specifico tale impostazione, al fine di riscontrare se tale è stato, con l’approvazione a maggioranza, anche l’orientamento del “plenum”, si perviene alla medesima conclusione.
In particolare, si nota l’intervento di un consigliere, il quale richiamava la necessità di scegliere il candidato più idoneo “riguardo alle esigenze funzionali e – ove esistenti – “a particolari profili ambientali” e che il dott. -OMISSIS- vantava esperienze presso le -OMISSIS-, di -OMISSIS-, “…di cui conosce la particolare e complessa realtà criminale, elemento da considerare attentamente in una valutazione comparativa…”.
Esaminando la “proposta C” poi approvata, si rileva che, nella comparazione tra ricorrente e controinteressato, sono riportati in sintesi i profili dei due magistrati:
- il dott. -OMISSIS-: “Nominato con D.M. 13.5.1981, è stato dal 18.09.1982 pretore alla -OMISSIS-; dal 20.09.1984 giudice al -OMISSIS-; dal 10.12.1986 pretore -OMISSIS-; dal 21.08.1990 sostituto della Procura presso il Tribunale-OMISSIS-; dal 21.04.1997 sostituto alla Procura Generale presso la Corte di Appello-OMISSIS-; dal 31.07.2002 fuori ruolo quale componente del Consiglio Superiore della Magistratura; dal 17.01.2007 sostituto alla Procura Generale presso la Corte di Appello-OMISSIS-; dal 02.10.2007 -OMISSIS-; dal 04.01.2010 fuori ruolo quale membro nazionale di -OMISSIS- a L’Aja; è dal 30.12.2014 Procuratore della Repubblica presso il Tribunale-OMISSIS-”;
- il dott.-OMISSIS-: “Nominato con DM 18.02.1984, è stato dal 24.06.1985 pretore alla Pretura di Avezzano; dal 02.11.1992 magistrato di sorveglianza presso l’Ufficio di Sorveglianza di L’Aquila; dal 19.03.1996 sostituto alla Procura della Repubblica presso il Tribunale-OMISSIS-; dal 25.11.2008 Procuratore Aggiunto alla Procura della Repubblica presso il Tribunale di Reggio Calabria; è dal 11.11.2013 Procuratore Aggiunto alla Procura della Repubblica presso il -OMISSIS-”.
Soffermandosi sul dott.-OMISSIS-, il relatore, nel riportare gli elementi attinenti al profilo del “merito”, poneva in evidenza l'attività svolta alla Procura-OMISSIS-, ove aveva dato prova di eccezionali capacità e qualità tecnico professionali, di solida preparazione giuridica, di capacità di impostare e dirigere le indagini su procedimenti particolarmente complessi, di raro acume investigativo, doti che gli hanno consentito di raggiungere risultati di “primaria importanza” anche quale “…profondo conoscitore di realtà criminali complesse, come Cosa Nostra”. Qualità eccezionali con riguardo a tutti i parametri previsti dalla normativa di volta in volta vigente erano riconosciute anche nel periodo ove aveva svolto funzioni di-OMISSIS-.
Per quanto riguarda le funzioni di Procuratore Aggiunto a Roma, il relatore poneva in rilievo che il magistrato aveva coordinato l'Ufficio Notizie di Reato - primi atti - protocollo, il settore “Reati generici"" e lo SDAS 1 collegato ai ""reati generici"", nonché svolgendo le funzioni di -OMISSIS-. Aveva consolidato la valutazione di eccellenza costantemente riconosciuta nel corso della carriera, imponendosi come uno dei “cardini” dell'attività complessiva dell’ufficio, assolvendo brillantemente a tutti gli incarichi a lui attribuiti e dimostrando la sua preparazione giuridica fuori dal comune “…non solo nel gruppo della criminalità organizzata (di cui è uno dei maggiori esperti in Italia), ma anche negli altri settori, anche di legislazione speciale”.
Come già a Reggio Calabria, proseguiva il relatore, il dott. -OMISSIS- aveva offerto “un contributo essenziale per l'individuazione delle linee di azione delle -OMISSIS-e per la loro concreta realizzazione”.
Sulle “attitudini”, il relatore precisava che la valutazione doveva effettuarsi alla luce degli indicatori di cui agli artt. 6, 7, 8, 9, 10, 11, 12, 13, 14 e 18 del Testo Unico, tenuto conto che era in considerazione un Ufficio requirente di grandi dimensioni. Ai sensi dell’art. 18 erano elencati i numerosi incarichi conferiti e i risultati raggiunti, secondo la delibera consiliare dell'11.09.2013 che, nel conferire l'incarico attualmente ricoperto presso la -OMISSIS-, il relatore aveva ritenuto di richiamare, per la quale“…nel ruolo di Procuratore Aggiunto, utilizzando nel migliore dei modi le risorse disponibili, il dott. -OMISSIS- ha rapidamente raggiunto la capacità di curare in modo “ottimale” la gestione dei flussi e dei tempi di definizione dei settori a lui affidati (Sezione “tirrenica ” della -OMISSIS-ed Ufficio Esecuzione) secondo le indicazioni contenute nei programmi organizzativi dell’Ufficio, assicurando il rispetto scrupoloso dei termini processuali e sviluppando le indagini e le successive fasi processuali secondo una precisa strategia investigativa, concordata con il Procuratore della Repubblica e basata su una analisi approfondita e sempre più aggiornata del fenomeno criminale ‘ndranghetista”. Era posta in evidenza l’eccellente capacità di gestione dei flussi in entrata e l'attività di implementazione delle -OMISSIS-, attraverso il controllo mensile dell'inserimento dei dati e degli aggiornamenti proposti dalla DNA.
Più in particolare, riguardo l’esperienza semidirettiva presso l’ufficio requirente capitolino, erano elencati i numerosi incarichi, tutti di rilievo, con uno sviluppo esponenziale del numero e dell'importanza delle indagini espletate e dei processi celebrati, nonché ovviamente di tutti gli indici numerici correlati. Egli era stato proficuamente diretto responsabile del coordinamento dei magistrati componenti il gruppo di lavoro, dimostrando capacità di organizzare nel modo migliore il lavoro loro, dei loro collaboratori e della polizia giudiziaria, trascinando tutti con l'esempio, curando i procedimenti di applicazione alla -OMISSIS-dei colleghi facenti parte di altri gruppi di lavoro dell'Ufficio, redigendo le richieste di applicazione dei colleghi appartenenti ad altre Procure del Distretto; curando, secondo una precisa linea di condotta voluta dal Procuratore, la costante e proficua collaborazione con la DNA e con le altre DDA, partecipando a numerosissime riunioni presso la DNA e -OMISSIS-, curando gli aspetti amministrativi delle pratiche relative a numerosi collaboratori di giustizia, svolgendo importanti attribuzioni inerenti all'assetto organizzativo complessivo dell'Ufficio, tra cui l'”Ufficio Primi Atti” e lo “SDAS 1”, quali uffici di importanza strategica per la -OMISSIS-, dei quali il dott. -OMISSIS- aveva assicurato negli ultimi anni il ""perfetto funzionamento"".
Il relatore sottolineava che il dott. -OMISSIS- aveva “…maturato, a Reggio Calabria come a Roma, una vasta esperienza sul piano del coordinamento dell'attività dei magistrati assegnati ai gruppi di lavoro posti sotto la sua diretta responsabilità, dimostrando elevate capacità di lavorare in squadra e di organizzare nel modo migliore il lavoro dei colleghi, dei loro collaboratori e della polizia giudiziaria e di motivare il personale, valorizzando le attitudini di ognuno…”. Ampia era anche l’esperienza nei procedimenti ex art. 51, comma 3 bis, c.p.p. e nel parere attitudinale si evidenziava come “…in relazione a tali procedimenti ha maturato una straordinaria capacità di analisi, sempre più affinata con il passare degli anni e delle esperienze, del fenomeno mafioso e delle sue peculiari caratteristiche nei diversi momenti storici e nelle diverse regioni d’Italia”.
Erano quindi richiamati i procedimenti variegati e di straordinaria complessità seguiti a suo tempo presso la Procura-OMISSIS- e nella veste di Procuratore Aggiunto a Reggio Calabria, ove aveva consentito una ricostruzione assolutamente nuova degli attuali assetti della “'ndrangheta” e dei rapporti tra le cosche reggine e quelle esistenti in Lombardia e in altre parti d'Europa e del mondo.
Ampiamente illustrati erano i risultati presso la -OMISSIS-e la -OMISSIS-. Riguardo a quest’ultima, era riportato, poi, che “Nel rapporto informativo del Procuratore emerge con assoluta evidenza il ruolo fondamentale svolto dal dott. -OMISSIS- nelle indagini, rilevando come: ""sul piano qualitativo è stata avviata una attenta ricognizione della situazione della criminalità organizzata a Roma e nell'intera regione distinguendo tra le organizzazioni che hanno assunto le caratteristiche di sodalizi di tipo mafioso, i gruppi e gli individui che operano con modalità tali da configurare l'aggravante di cui all'art 7 D.L. 152/1991 e quelli che hanno curato l'investimento di proventi illeciti (oltre alle organizzazioni dedite al traffico di stupefacenti, al traffico di esseri umani e al traffico di rifiuti). Questa attività di indagine costante e coordinata ha consentito di acquisire elementi di conoscenza prima sconosciuti sulla presenza di organizzazioni mafiose e di singoli esponenti che agiscono con metodo mafioso non solo nella parte meridionale del Lazio ma nella stessa città di Roma, e in particolare nel municipio di Ostia (confutando così una radicata opinione in senso contrario)”.

Così pure era riportato che “…Relativamente a tali indagini nella relazione diretta al Procuratore generale per l'inaugurazione dell'anno giudiziario 2017 si sottolinea come ""le indagini svolte hanno consentito di acquisire gravi indizi di colpevolezza in ordine all’esistenza di una organizzazione criminale di stampo mafioso operante nel territorio della città di Roma, la quale si avvale della forza di intimidazione del vincolo associativo e della condizione di assoggettamento e di omertà, per commettere delitti e per acquisire in modo diretto o indiretto la gestione e il controllo di attività economiche, di appalti e servizi pubblici. Tale organizzazione, convenzionalmente denominata Mafia Capitale, presenta caratteristiche proprie, solo in parte assimilabili a quelle delle mafie tradizionali e agli altri modelli di organizzazione di stampo mafioso fin qui conosciuti, ma essa è certamente da ricondursi al paradigma criminale dell’art. 416 bis del codice penale, in quanto si avvale del metodo mafioso, e cioè della forza di intimidazione derivante dal vincolo di appartenenza, per il conseguimento dei propri scopi.”
Particolarmente interessante – ai fini che qui rilevano – è quanto in seguito riportato in ordine alla peculiarità della criminalità romana, a proposito della quale era detto che essa presenta “…caratteri suoi propri, in nulla assimilabili a quelli di altre consorterie note, originario perché fa sua genesi è propriamente romana, nelle sue specificità criminali e istituzionali...Nei provvedimenti giudiziari è stata sottolineata la differenza con le mafie tradizionali che, sul piano strutturale, presentano modelli organizzativi pesanti, rigidamente gerarchici, nei quali i vincoli di appartenenza sono indissolubili e inderogabili. Un tale modello organizzativo è, però, storicamente e sociologicamente, incompatibile con la realtà criminale romana, che è invece stata sempre caratterizzata da un'elevata fluidità nelle relazioni criminali, dall’assenza di strutture organizzative rigide, compensata però dalla presenza di figure carismatiche di grande caratura criminale, quali…e da rapporti molto stretti con le organizzazioni mafioso tradizionali operanti sul territorio romano e da una connaturata capacità di ricercare e realizzare continue mediazioni, che si risolvono in un equilibrio idoneo a generare il senso della loro capacità criminale. Mafia Capitale, in questo differenziandosi e in parte affrancandosi dalle precedenti espressioni organizzate capitoline come la Banda della Magliana, ha avuto la capacità di adattarsi alla particolarità delle condizioni storiche, politiche e istituzionali della città di Roma, creando una struttura organizzativa di tipo reticolare, che mantiene inalterata la capacità di intimidazione derivante dal vincolo associativo nei confronti di tutti coloro che vengano a contatto con l’associazione. In essa, alcuni dei suoi componenti godono di ampi margini di libertà, sì che essi, oltre a essere impiegati attivamente nelle attività proprie dell’associazione, svolgono autonomamente e personalmente attività illecite. Sul piano del core business, l’attività di Mafia Capitale è orientata al perseguimento di tutte le finalità illecite considerate nell'art. 416 bis c.p. Tra esse, è tuttora frequente la commissione di gravi delitti di criminalità comune, prevalentemente a base violenta, ma lo scopo principale è soprattutto l’infiltrazione del tessuto economico, politico ed istituzionale, l’ottenimento illecito dell’assegnazione di lavori, di servizi e di forniture da parte della Pubblica Amministrazione”.

Il relatore evidenziava che tale indagine aveva “…disvelato caratteristiche del tutto peculiari delle organizzazioni criminali operanti nel territorio di Roma, anche per i profili di penetrazione nella pubblica amministrazione e nella politica” e che “L'attività di indagine ha riguardato anche un'ulteriore presenza mafiosa di tipo autoctona sul territorio capitolino è quella del clan…che rappresenta una galassia di gruppi composti da numerosissime persone, di origini nomadi… cui sono stati contestati, tra gli altri, i reati di associazione di tipo mafioso ex art. 416 bis c.p., associazione finalizzata al traffico di sostanze stupefacenti, estorsione, usura, fittizia intestazione di beni, reati tutti aggravati dal c.d. metodo mafioso e consumati anche grazie ad uno stato di vero e proprio assoggettamento e omertà determinato non solo nelle persone offese, ma anche, da un punto di vista più generale, in larghi settori della cittadinanza romana…
Altre attività di indagine hanno evidenziato la presenza e l'operatività di ulteriori gruppi criminali di matrice mafiosa di derivazione camorristica e 'ndranghetistica, stabilizzatisi anche sul territorio della Capitale…
con l'esercizio del c.d. metodo mafioso…
Ulteriori indagini hanno portato importanti risultati in relazione alla mafia etnica…sodalizi criminali di ogni matrice geografica (cinese, rumena, albanese, nigeriana, georgiana)”.
In sintesi, il relatore richiamava le conclusioni del rapporto informativo del Dirigente secondo cui: “In conclusione, credo di poter affermare che il dott. -OMISSIS- sia oggi uno dei magistrati più esperti e preparati in Italia nello specifico campo dei contrasto alla criminalità mafioso. Infatti, da oltre venti anni, e sempre - anche da sostituto procuratore - in posizione di particolare responsabilità per le indagini e i processi assegnategli e trattati sempre con esiti straordinariamente positivi, ha avuto un ruolo di primo piano nell’attività giudiziaria nei confronti di Cosa Nostra siciliana e della 'ndrangheta calabrese; inoltre l’esperienza romana degli ultimi cinque anni lo ha posto, peraltro con ruolo di protagonista, in un osservatorio privilegiato sia per la conoscenza e il contrasto delle ""nuove mafie"", sia per la conoscenza e il contrasto dell’espansione, non solo economica, delle ""mafie tradizionali"", compresa la camorra, molto presente nel Lazio, al di fuori delle regioni di tradizionale insediamento…”.
Il relatore, quindi, affermava che l'idoneità del dott. -OMISSIS-a ricoprire l'incarico oggetto della presente procedura era anche desumibile dall'esame della proposta organizzativa. “Infatti tale proposta, che viene valutata in termini ampiamente positivi nel parere attitudinale e che è stata ulteriormente sviluppata in sede di audizione, partendo dal progetto organizzativo vigente, che il dott. -OMISSIS- ha concorso a elaborare”.
Premesso ciò, il relatore riteneva che “…le esigenze funzionali legate all'individuazione dei settori e delle aree di intervento di maggiormente significati per la -OMISSIS-, che consentono una specifica valutazione delle attitudini dei singoli candidati rapportata alle esigenze dell'Ufficio, portano ad un giudizio di prevalenza del dott. -OMISSIS-. In particolare, l'analisi del territorio laziale e nella specie di Roma porta all'emersione di un contesto alquanto allarmante sotto il profilo della criminalità organizzata. Infatti, come evidenziato nel rapporto informativo, un'attenta analisi della situazione della criminalità organizzata a Roma e nell'intera regione ha portato ad accertare da un lato elementi di continuità con le mafie tradizionali e dall'altro lato elementi di assoluta originalità della situazione laziale e di Roma in particolare. D'altronde l'importanza funzionale del settore della criminalità organizzata di stampo mafioso risulta dalla previsione nelle Procure distrettuali dell'indicatore di cui all'art. 32 TU, che pone come indicatore specifico l'esperienza nei procedimenti di i competenza della DDA.”. Il tutto – per quanto illustrato – corroborato dalla relazione del Procuratore Generale per l’inaugurazione dell’anno giudiziario 2017, di cui erano riportati ampi brani.
Secondo la proposta, pertanto, “…viene in rilievo un contesto di riferimento caratterizzato da forti elementi di originalità, con la presenza di tutte le mafie (appare in tal senso significativo come nel progetto organizzativo relativo alla -OMISSIS-sono previsti sostituti che si occupano specificamente delle singole mafie - camorra, 'ndrangheta, cosa nostra -) e di ""mafie autoctone"" con connotazioni di forte peculiarità, che instaurano complessi rapporti tra di loro, con la politica e le pubbliche amministrazioni. D'altronde del tutto peculiare nel territorio nazionale è la situazione di Roma, che è sede del Parlamento, del Governo e di quasi tutte le altre maggiori istituzioni (compresi la Regione e il Comune), e di più organizzazioni internazionali; è il centro della vita politica nazionale; è uno dei grandi centri economici del Paese; è sede delle Ambasciate di tutti gli Stati con cui l'Italia e la Città del Vaticano hanno rapporti diplomatici e inoltre la Procura ha competenza su gran parte dei reati che coinvolgono cittadini italiani all'estero (si pensi in primo luogo alle missioni militari e alla recente modifica dell'art. 10 c.p.p. disposta con D.L 16.5.2016 convertito con modifiche dalla L. 14.7.2016 nr. 131), sui reati (pochi ma di estrema rilevanza) che concernono in qualche modo interessi dello Stato della Città del Vaticano, sui reati che riguardano, ex art. 11 c.p.p., circa un quinto dei magistrati italiani (quelli cioè che prestano servizio presso la Corte di Cassazione, presso i Distretti di Napoli e Cagliari e quasi tutti quelli ""fuori ruolo""). Dal punto di vista criminale viene quindi in considerazione una realtà estremamente complessa e variegata che riflette la complessità del territorio capitolino… Il che non vale a ritenere che vi sia una graduazione di importanza dei diversi settori di intervento della -OMISSIS- - considerato che peraltro altre realtà presentano una ben maggiore presenza delle associazioni mafiose -, ma vale a delineare un contesto di particolare allarme che, anche a fronte della sua complessità e pervasività in molteplici ambiti (economici, della pubblica amministrazione, politici), non può non avere centralità, e che assume valenza di indicatore specifico ai sensi dell'art. 32 TU. E' in questa prospettiva che assume particolare pregnanza l'esperienza maturata dal dott. -OMISSIS- e che lo rende oltremodo idoneo a ricoprire l'incarico in esame.”

Aggiungeva il relatore che “…il dott. -OMISSIS- da oltre venti anni, e sempre - anche nelle funzioni di sostituto - in posizione di particolare responsabilità per le indagini e i processi assegnati (trattati sempre con esiti straordinariamente positivi) ha avuto un ruolo di primo piano nell'attività giudiziaria nei confronti di Cosa nostra siciliana…dell''ndrangheta…e da ultimo nei confronti delle mafie, vecchie e ""nuove"" presenti nel territorio laziale… potendo essere definito ""uno dei magistrati più esperti e preparati in Italia nello specifico campo dei contrasto alla criminalità mafiosa"".


In più era detto che “…Pertanto il dott. -OMISSIS- ha acquisito una conoscenza che si può definire eccezionale in ordine all'attività di contrasto delle molteplici organizzazioni criminali presenti nel territorio di riferimento dell'Ufficio oggetto della presente procedura. D'altronde la raffinata conoscenza delle mafie tradizionali (in specie Cosa Nostra e 'ndrangheta) gli ha consentito di cogliere e sviluppare sul piano processuale gli elementi di continuità e di originalità della situazione laziale e di quella peculiare della città di Roma, anche in relazione ai complessi rapporti con il mondo politico, le istituzioni e l'imprenditoria… Si tratta di ambiti investigativi di enorme complessità in relazione ai quali solo il dott. -OMISSIS- si è concretamente confrontato con esiti altamente positivi… Tale giudizio è rafforzato anche dall'esame della proposta organizzativa formulata dal dott. -OMISSIS-”.
In sintesi, pertanto, le “migliori attitudini” del dr. -OMISSIS- sono state individuate: a) nella conoscenza eccezionale in ordine all'attività di contrasto delle molteplici organizzazioni criminali presenti nel territorio di riferimento dell'Ufficio oggetto della procedura; b) nell’elaborazione di un progetto organizzativo particolarmente incisivo; c) nella gestione dell’Ufficio sui flussi di entrata di eccezionale qualità.
Riportando il profilo professionale del ricorrente, il relatore concludeva in tal senso: “…Se quindi il dott. -OMISSIS- può far valere una competenza sicuramente eccezionale dell'attività di contrasto a Cosa Nostra, l'esperienza del dott. -OMISSIS- per quanto appena osservato appare oltremodo completa e funzionale al complesso e variegato contesto di riferimento della -OMISSIS- (caratterizzato dalla presenza delle mafie tradizionali e da nuove mafie), venendo quindi in rilievo un profilo attitudinale di maggiore pregnanza per le esigenze funzionali della -OMISSIS-. E' vero che il dott. -OMISSIS- nell'attività svolta quale membro nazionale di -OMISSIS- ha maturato esperienze anche in relazione organizzazioni mafiose diverse da Cosa nostra (ad esempio la camorra), pur tuttavia si tratta di esperienze comunque avulse dalla specificità e complessità del territorio romano e comunque laziale. Va poi sottolineato come il dott. -OMISSIS- ha sviluppato tali eccezionali esperienze in relazione alla trattazione di procedimenti di competenza della -OMISSIS-anche nell'esercizio di due funzioni semidirettive (aspetto rilevante ai sensi dell'art. 18 TU), alla -OMISSIS-, con quindi il coordinamento di un numero rilevante di sostituti e una determinante (""essenziale"" secondo i Dirigenti) partecipazione all'elaborazione delle relative linee di azione, oltre che nelle funzioni di sostituto -OMISSIS-. Si tratta pertanto di esperienze che vengono ad assumere valenza di indicatori specifici nella valutazione comparativa ai sensi dell'art. 18 (in relazione all'attività svolta nelle funzioni semidirettive) e 32 (in relazione alla complessiva trattazione, quindi anche come sostituto, di procedimenti ex art. 51 comma 3 bis c.p.p.) TU. Il giudizio di maggior valenza attitudinale del dott. -OMISSIS- è rafforzato anche dall'esame del progetto organizzativo…”.
Ciò premesso e passando ad esaminare specificamente i motivi di ricorso, in relazione al primo il Collegio rileva che la prima parte della censura, legata alla circostanza per la quale il solo ricorrente poteva vantare lo “status” ed il positivo esercizio di funzioni direttive specifiche rispetto al posto messo a concorso, la cui oggettiva rilevanza, discendente direttamente dalla legge, era data dalla maggiore ampiezza e responsabilità che connota l’esercizio delle funzioni direttive, rispetto a quelle semidirettive riconducibili al controinteressato, non appare condivisibile.
La motivazione della proposta come approvata dal “plenum”, infatti, considerava pienamente che il dott. -OMISSIS- svolgeva da anni proficuamente le funzioni direttive presso una delle Procure di grandi dimensioni più complesse di Italia, caratterizzata dalla rilevante presenza di varie organizzazioni criminali, specie di stampo mafioso riconducibili a “Cosa Nostra”. 
Se lo stesso ricorrente ammette che il Consiglio aveva dato atto che le funzioni direttive sono connotate da “maggior ampiezza, rilevanza e responsabilità”, non appare condivisibile che, nel caso di specie, avesse comunque operato una illogica equiordinazione tra funzioni direttive e semidirettive, sottovalutando il percorso professionale del dott. -OMISSIS- in termini di idoneità attitudinale e, correlativamente, sovrastimando le esperienze del dott. -OMISSIS-rispetto alla peculiarità dell’incarico oggetto di concorso.
Valga ricordare, infatti, che la giurisprudenza, sul punto, ha sufficientemente chiarito che lo svolgimento di pregressi incarichi direttivi o semidirettivi non può assurgere in sé, in senso formale, a criterio preferenziale assoluto e oggettivo, tale da attribuire “sic et simpliciter” la prevalenza di un candidato svolgente funzioni direttive rispetto ad un altro svolgente funzioni semidirettive; ciò perché, in tal caso, resterebbe precluso l’accesso ad incarichi direttivi a magistrati che non abbiano mai prima svolto quelle funzioni, ponendo in disparte la valorizzazione delle capacità di organizzazione del lavoro e di direzione desumibili comunque dalle funzioni esercitate, che invece il TU tende a considerare tra gli elementi attitudinali specifici, ai sensi dell’art. 26, comma 3, in relazione all’art. 18, comma 1, lett. a), il quale – tra l’altro – ponendo la disgiuntiva “o” tra “direttive” e “semidirettive” equipara sotto tale profilo lo svolgimento delle due funzioni (per tutte, v. Cons. Stato, Sez. V, 14.5.20 n. 3047; TAR Lazio, Sez. I, 2.1.19, n. 3).
Appare condivisibile, invece, l’osservazione del ricorrente di cui alla seconda parte del primo motivi, relativamente al profilo fondamentale che ha portato alla decisione del CSM sulla specificità (e quindi conoscenza per chi vi opera da anni) della criminalità del territorio di riferimento.
Il Collegio osserva che, in realtà – contrariamente alle suggestive osservazioni della difesa del controinteressato - non è stato il criterio del “radicamento territoriale” che è stato posto in evidenza dal ricorrente, criterio che – come noto – è stato più volte censurato in giurisprudenza, in quanto non previsto dalla normativa, spurio ed atipico e che non può assumere rilievo alcuno in uno scrutinio comparativo che è, per sua natura, su base nazionale e, in quanto tale, prescindente dal radicamento personale sul singolo territorio (Cons. Stato, Sez. V, 29.10.18, n. 6137 e 2.7.18, n. 4042).
Quella che è stata posta in evidenza, come si evince dalla lettura della motivazione sopra ampiamente riportata - in maniera a quel che risulta innovativa ma non per questo non caratterizzante un (nuovo) criterio non previsto dalla normativa, spurio ed atipico – era la specificità del territorio e della malavita romana, definita come un “unicum” in Italia perché facente capo a situazioni spesso ambigue in uno sfondo caratterizzato da sedi istituzionali di vario tipo, da ambasciate, dalla Città del Vaticano e dalla presenza delle mafie tradizionali e da “nuove mafie”.
Nella motivazione, infatti, si sostiene che “…viene in rilievo un contesto di riferimento caratterizzato da forti elementi di originalità, con la presenza di tutte le mafie (appare in tal senso significativo come nel progetto organizzativo relativo alla -OMISSIS-sono previsti sostituti che si occupano specificamente delle singole mafie - camorra, 'ndrangheta, cosa nostra -) e di ""mafie autoctone"" con connotazioni di forte peculiarità, che instaurano complessi rapporti tra di loro, con la politica e le pubbliche amministrazioni. D'altronde del tutto peculiare nel territorio nazionale è la situazione di Roma, che è sede del Parlamento, del Governo e di quasi tutte le altre maggiori istituzioni (compresi la Regione e il Comune), e di più organizzazioni internazionali…”. Era quindi affermato che “…l'esperienza del dott. -OMISSIS- per quanto appena osservato appare oltremodo completa e funzionale al complesso e variegato contesto di riferimento della -OMISSIS- (caratterizzato dalla presenza delle mafie tradizionali e da nuove mafie), venendo quindi in rilievo un profilo attitudinale di maggiore pregnanza per le esigenze funzionali della -OMISSIS-”.

Ora, se è vero che l’art. 25, comma 1, del T.U. dispone che “La valutazione comparativa degli aspiranti è effettuata al fine di preporre all'ufficio da ricoprire il candidato più idoneo per attitudini e merito, avuto riguardo alle esigenze funzionali da soddisfare ed, ove esistenti, a particolari profili ambientali”, il successivo art. 32 fa riferimento solo alla criminalità organizzata di “tipo mafioso” come caratterizzante una valutazione specifica sulla comparazione attitudinale.
Il Collegio, inoltre, osserva che solo l’art. 28, comma 2, del T.U. fa riferimento, per gli uffici requirenti, all’esperienza maturata nel contrasto dei fenomeni criminali più diffusi sul territorio in cui si colloca l’ufficio da conferire ma ciò solo per quanto riguarda il conferimento della dirigenza di uffici giudicanti e requirenti di primo grado di “piccole e medie dimensioni”. Per quelli di “grandi dimensioni”, l’art. 29 afferma che assumono invece speciale rilievo gli indicatori di cui all’art. 18 e, nell’ambito di questi, in particolare le esperienze di cui alla lett. a) del medesimo articolo. Tale lettera, a sua volta, prevede che lo svolgimento, in atto o pregresso, di funzioni direttive o semidirettive e che “…La valutazione di tale elemento è effettuata con riferimento ai concreti risultati ottenuti nella gestione dell’ufficio o del settore affidato al magistrato in valutazione, desunti dalla gestione dei flussi di lavoro e delle risorse, accertati in particolare sulla base dei documenti allegati ai progetti tabellari o organizzativi, dei pareri della commissione flussi, delle relazioni di cui all’articolo 37 del decreto legge 6 luglio 2011 n. 98, convertito in legge 15 luglio 2011, n. 111 ed eventualmente dalle relazioni ispettive”.
Osserva il Collegio che la logica di tale indicazione è insita nella volontà del CSM di affidare un incarico direttivo requirente al magistrato che possa garantire un’affidabilità concreta e una capacità di organizzazione peculiare desumibili, in quanto tale, solo dai risultati altamente positivi come ottenuti, laddove tale capacità di organizzazione assume un connotato meno rilevante in un Ufficio presso un tribunale di piccole o medie dimensioni.
Proprio la multiformità della struttura malavitosa romana, semmai, poteva essere parametro per valutare la generale capacità organizzativa di un magistrato aspirante e la sua duttilità in tal senso.
Valga osservare, inoltre, che la stessa motivazione favorevole al controinteressato sostiene che “…D'altronde la raffinata conoscenza delle mafie tradizionali (in specie Cosa Nostra e 'ndrangheta) gli ha consentito di cogliere e sviluppare sul piano processuale gli elementi di continuità e di originalità della situazione laziale e di quella peculiare della città di Roma, anche in relazione ai complessi rapporti con il mondo politico, le istituzioni e l'imprenditoria…”. 
Ebbene, se è stata la raffinata conoscenza delle mafie tradizionali che ha consentito al controinteressato di cogliere e sviluppare processualmente l’originalità della situazione peculiare di Roma, non si comprende come tale capacità non poteva essere riconosciuta anche al ricorrente, che certamente – per quanto affermato nella stessa motivazione – poteva vantare una robustissima conoscenza delle mafie tradizionali (tra tutte “Cosa Nostra”), secondo quanto affermato dallo stesso relatore della proposta favorevole al dott. -OMISSIS-, nella comparazione con il dott. -OMISSIS-, secondo cui“…il dott. -OMISSIS- può far valere una competenza sicuramente eccezionale dell'attività di contrasto a Cosa Nostra…”.
A questo punto, non è dato comprendere perché, se per il controinteressato la raffinata conoscenza delle mafie tradizionali (in specie “Cosa Nostra” e “'ndrangheta”) gli ha consentito di cogliere e sviluppare sul piano processuale gli elementi di continuità e di originalità della situazione laziale e di quella peculiare della città di Roma, tale, riconosciuta, conoscenza “eccezionale” dell’attività di “Cosa Nostra” da parte del dott. -OMISSIS- non possa consentirgli ugualmente di “cogliere e sviluppare” come Procuratore – presumibilmente in poco tempo o quantomeno in quello impiegato dal dott. -OMISSIS- quale “Aggiunto” – l’originalità della realtà criminale laziale.
Se fosse il criterio – non del radicamento territoriale – ma della “originalità territoriale”, soprattutto per quando riguarda grandi realtà metropolitane, a guidare quindi la scelta del CSM, ne conseguirebbe vantaggio soltanto chi, anche solo per pochi anni, abbia avuto modo di sviluppare “in loco” le sue esperienze investigative, e tale vantaggio sarebbe quasi incolmabile a parità di “curriculum” attitudinale e “di merito”; ciò però non è previsto né nel d.lgs. n. 160/06 né nel richiamato T.U. 
E’ chiaro, infatti, che ogni realtà metropolitana può “vantare” una peculiare struttura criminale in relazione allo sfondo di riferimento (ad esempio, a Milano può invocarsi a tali fini la presenza di grandi gruppi industriali, a Genova quella di una realtà portuale e così via) sicché ogni magistrato già con incarichi semidirettivi in tale realtà potrebbe avvantaggiarsi nell’attribuzione di un incarico direttivo nel medesimo contesto, violando così il riconosciuto carattere “nazionale” della procedura di affidamento di incarichi direttivi e semidirettivi. 
In sostanza, l’apprezzamento in concreto del “merito” e delle “attitudini organizzative e dirigenziali” deve essere fatta, per gli uffici di grandi dimensioni, alla stregua dei risultati organizzativi e gestionali già conseguiti e non sulla base della conoscenza della realtà criminale specifica che caratterizza lo sfondo geografico di riferimento.
D’altronde, lo stesso rapporto informativo del precedente Dirigente dell’Ufficio attestava: “In conclusione, credo di poter affermare che il dott. -OMISSIS- sia oggi uno dei magistrati più esperti e preparati in Italia nello specifico campo dei contrasto alla criminalità mafiosa…” e, sotto tale profilo, il CSM non spiega perché il ricorrente invece non lo sarebbe; inoltre, il Dirigente prosegue affermando che “…l’esperienza romana degli ultimi cinque anni lo ha posto, peraltro con ruolo di protagonista, in un osservatorio privilegiato sia per la conoscenza e il contrasto delle ""nuove mafie"", sia per la conoscenza e il contrasto dell’espansione, non solo economica, delle ""mafie tradizionali"", compresa la camorra, molto presente nel Lazio, al di fuori delle regioni di tradizionale insediamento…”, ma – osserva il Collegio – tale posizione “privilegiata” non può assurgere addirittura a criterio di preferenza rispetto a chi, per varie ragioni, tale posizione non ha rivestito.
Il Collegio rileva anche che la motivazione di preferenza del dott.-OMISSIS-, nella comparazione con il dott. -OMISSIS-, è incentrata su tre aspetti: il primo, è quello della “originalità territoriale” che, però, il Collegio non ritiene legittimo; gli altri due riguardano: a) la trattazione di procedimenti di competenza della DDA, anche nell'esercizio di due funzioni semidirettive alla -OMISSIS-, con il coordinamento di un numero rilevante di sostituti e una determinante partecipazione all'elaborazione delle relative linee di azione, oltre che nelle funzioni di sostituto -OMISSIS-; b) l'esame del progetto organizzativo e la gestione dell’”Ufficio Flussi” in tutte le sue articolazioni.
Ebbene, il Collegio osserva che quest’ultimo aspetto non può essere che consequenziale al primo, illegittimo, profilo: è chiaro che la presenza nel medesimo Ufficio in conferimento agevola colui che ne deve stilare un progetto (ri)organizzativo; in tal caso, la motivazione, più che soffermarsi sui punti salienti di tale progetto, dovrebbe evidenziare gli specifici profili recessivi del progetto dell’altro aspirante, ma ciò non risulta effettuato a sufficienza nel caso di specie.
Per quanto riguarda l’altro fattore del “coordinamento”, anche in questo caso si rileva una carenza di motivazione in ordine alla comparazione con l’attività del ricorrente, coordinatore anch’egli di un altissimo numero di sostituti e aggiunti presso la Procura-OMISSIS- sotto i profili certamente comparabili con quelli valutati per il dott.-OMISSIS-.
In definitiva, il provvedimento impugnato appare viziato nei sensi finora esposti e il ricorso deve essere accolto, con assorbimento degli altri motivi illustrati dal ricorrente.
Per la peculiarità e complessità della vicenda le spese di lite possono eccezionalmente compensarsi. 
P.Q.M.
Il Tribunale Amministrativo Regionale per il Lazio (Sezione Prima), definitivamente pronunciando sul ricorso, come in epigrafe proposto, lo accoglie e, per l’effetto, annulla il provvedimento impugnato nei limiti dell’interesse del ricorrente. Salvi ulteriori provvedimenti del CSM.
Spese compensate.
Ordina che la presente sentenza sia eseguita dall'autorità amministrativa.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196, e dell’articolo 9, paragrafo 1, del Regolamento (UE) 2016/679 del Parlamento europeo e del Consiglio del 27 aprile 2016, a tutela dei diritti o della dignità della parte interessata, manda alla Segreteria di procedere all'oscuramento delle generalità nonché di qualsiasi altro dato idoneo ad identificare il ricorrente, il controinteressato e gli Uffici di appartenenza e in assegnazione.
Così deciso in Roma nella camera di consiglio del 16 dicembre 2020, tenutasi da remoto in “videoconferenza” ai sensi dell’art. 25 d.l. n. 137/2020, con l'intervento dei magistrati:


Antonino Savo Amodio,	Presidente
Ivo Correale,	Consigliere, Estensore
Roberta Ravasio,	Consigliere

Antonino Savo Amodio,	Presidente
Ivo Correale,	Consigliere, Estensore
Roberta Ravasio,	Consigliere



IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Magistrati – Magistrati ordinari - Conferimento ufficio direttivo - Ufficio direttivo di grandi dimensioni – Criterio – Individuazione.

    In sede di conferimento di incarico direttivo per coprire un ufficio giudiziario di grandi dimensioni occorre valutare i risultati organizzativi e gestionali già conseguiti e non la conoscenza della realtà criminale specifica che caratterizza lo sfondo geografico di riferimento (1). 

 
(1) Ha chiarito la Sezione che il Testo unico sulla dirigenza giudiziaria non è – difettando la clausola legislativa a regolamentare ed essendo comunque materia riservata alla legge (art. 108, primo comma, Cost.) - un atto normativo, ma un atto amministrativo di “autovincolo” nella futura esplicazione della discrezionalità del CSM, a specificazione generale di fattispecie in funzione di integrazione o anche suppletiva dei principi specifici espressi dalla legge, vale a dire soltanto una delibera che vincola in via generale la futura attività discrezionale dell’organo di governo autonomo (Cons. Stato, sez. IV, 14 luglio 2008, n. 3513; sez. V, 2 agosto 2019, n. 5492). 
Ciò posto, va rilevato che in particolare, tra gli indicatori generali delle attitudini direttive, di cui all'art. 6 del Testo Unico, figurano: a) le funzioni direttive e semidirettive in atto o pregresse; b) le esperienze maturate nel lavoro giudiziario; c) le esperienze di collaborazione nella gestione degli uffici; d) le soluzioni elaborate nelle proposte organizzative redatte sulla base dei dati e delle informazioni relative agli uffici contenuti nel bando concorsuale; e) le esperienze ordinamentali e organizzative; f) la formazione specifica in materia organizzativa; g) le altre esperienze organizzative maturate anche al di fuori dell'attività giudiziaria. 
Tali indicatori considerano la complessiva esperienza giudiziaria maturata dal candidato, unitamente alle esperienze maturate al di fuori della giurisdizione, che abbiano consentito lo sviluppo di competenze organizzative, di abilità direttive e conoscenze ordinamentali. 
Gli indicatori specifici (artt. 14 ss.) invece definiscono gli elementi idonei a far emergere una particolare idoneità in relazione al singolo incarico direttivo.  
Stando al disegno del TU, in particolare, posto che all'anzianità nel ruolo vada dato rilievo soltanto residuale nel caso di equivalenza dei profili professionali (essendone esclusa la rilevanza quale parametro di valutazione: art. 24), si intende far emergere le esperienze maturate dai diversi aspiranti, sulla base di dati concreti, misurabili e verificabili, in modo da individuare, attraverso un procedimento di “valutazione comparativa degli aspiranti” (artt. 25 ss.) il profilo più idoneo, “per attitudini e merito”, a ricoprire l’incarico e giustificare, sotto il profilo motivazionale, il relativo conferimento. 
A tal fine, il “giudizio attitudinale” (art. 26) deve essere formulato “in maniera complessiva ed unitaria” e deve costituire il frutto di una “valutazione integrata e non meramente cumulativa” degli indicatori attitudinali, in relazione al singolo posto a concorso. 
La considerazione degli indicatori generali e degli indicatori specifici, quindi, non è ispirata ad una logica di equiordinazione parametrica, posto che agli indicatori specifici deve essere conferito “speciale rilievo” (art. 26, comma 3), laddove gli indicatori generali “sono utilizzati quali ulteriori elementi costitutivi del giudizio attitudinale” (art. 26, comma 4).  
 
La previsione va intesa (Cons. Stato, sez. V, 4 gennaio 2019, n. 97) nel senso, evidenziato dalla relazione illustrativa del TU, secondo cui “gli elementi e le circostanze sottese agli indicatori specifici, proprio per la loro più marcata attinenza al profilo professionale richiesto per il posto da ricoprire, abbiano un adeguato spazio valutativo e una rafforzata funzione selettiva”, in ordine alle caratteristiche dell’incarico da conferire. 
Pertanto, laddove un candidato possa in concreto vantare indicatori specifici, questo “speciale rilievo” che va ad essi dato implica che non se ne possa pretermettere la valutazione e il peso. Il che, se non significa che senz’altro debbano contrassegnare la prevalenza di quel candidato su altri candidati, impone nondimeno l’onere di una particolare ed adeguata motivazione, nella valutazione complessiva, nell’ipotetica preferenza per un candidato che ne sia privo (o sia in possesso di indicatori specifici meno significativi), per modo che ne sia evidenziata e giustificata, attraverso il puntuale esame curriculare, la maggiore “attitudine generale” o il particolare “merito”.  
Invero, gli indicatori specifici sono criteri “settoriali” perché rilevano ai fini della valutazione specifica dell’attitudine direttiva; ma non esauriscono l’intera figura professionale del magistrato la quale va, piuttosto, ricostruita nella sua complessità, tenendo conto degli indicatori generali e del “merito” (Cons. Stato, sez. V, 16 ottobre 2017, n. 4786). 
In tale quadro, non è conforme al TU un giudizio comparativo che – senza adeguata, particolare ed effettiva motivazione – finisca per immotivatamente sovvertire il detto rapporto tra indicatori attitudinali specifici e indicatori attitudinali generali.  
Il CSM, nella valutazione comparativa, deve adeguatamente acquisire un completo “quadro conoscitivo” ed elaborare un adeguato “apprezzamento valutativo” degli elementi di fatto posti a base della scelta, al fine di verificarne la coerenza tra gli elementi valutati e le conclusioni, la logicità della valutazione, l'effettività dell’operata comparazione tra i candidati, la sufficienza e congruità della relativa motivazione (Cons. Stato, sez. V, 5 marzo 2018, n. 1345; id. 17 gennaio 2018, n. 271). 
Deve confermarsi, infine, il consolidato indirizzo giurisprudenziale per cui, nel conferimento degli incarichi direttivi e semidirettivi, il CSM gode di un apprezzamento che è sindacabile in sede di legittimità solo se inficiato da irragionevolezza omissione o traviamento dei fatti, arbitrarietà o difetto di motivazione (Cons. Stato, sez. V, 7 gennaio 2020, n. 71); resta dunque preclusa al sindacato giurisdizionale solo la valutazione dell’”opportunità o convenienza” dell’atto dell’organo di governo autonomo, assegnando la legge, infatti, al CSM un margine di apprezzamento particolarmente ampio ed il sindacato deve restare parametrico della valutazione degli elementi di fatto compiuta dall’amministrazione.  
Ma al contempo si deve assicurare la puntuale ed effettiva verifica del corretto e completo apprezzamento dei presupposti di fatto costituenti il quadro conoscitivo posto a base della valutazione, la coerenza tra gli elementi valutati e le conclusioni cui è pervenuta la deliberazione, la logicità della valutazione, l’effettività della comparazione tra i candidati, e dunque, in definitiva, la sufficienza della motivazione (Cons. Stato, sez. V, 18 giugno 2018, n. 3716; sez. IV, 11 febbraio 2016, n. 607). 
Se i provvedimenti del CSM non richiedono una motivazione particolarmente diffusa, il loro percorso formativo deve tuttavia esternare l’essenziale apprezzamento tecnico e questo va reso quanto più possibile manifesto, sì che le ragioni della scelta risultino sufficientemente conoscibili e valutabili da chiunque, anzitutto dai magistrati coinvolti. 
In questa prospettiva, risulta essenziale la motivazione sulle attitudini, con i relativi indicatori dei vari candidati, perché si deve dar conto delle ragioni che giustificano una valutazione di maggiore capacità professionale e che conducono a preferire un candidato rispetto agli altri (Cons. Stato, sez. V, 19 maggio 2020, n. 3171).
Ha ancora aggiunto il Tar che la peculiare posizione costituzionale del CSM non esclude la sottoposizione dei suoi atti a uno scrutinio di legittimità, che – pur soffermandosi esclusivamente su profili sintomatici e senza in alcun modo impingere, neanche indirettamente, nel merito delle scelte dell’Organo di autogoverno – miri a individuarne solo i più gravi difetti in punto di legittimità, quali sviamento di potere, travisamento dei fatti, contraddizione, illogicità, che possono tutti concretizzare il vizio di eccesso di potere (Cons. Stato, sez. IV, 11 febbraio 2016, n. 597).
Ne discende, come costantemente affermato in giurisprudenza, che lo scrutinio delle deliberazioni per il conferimento di incarichi direttivi e semidirettivi è sempre ammissibile, purché entro i confini funzionali propri del sindacato giurisdizionale consentito, ossia – in generale - in relazione al riscontro dell'esattezza dei presupposti di fatto, del nesso logico di consequenzialità tra presupposti e conclusioni, e, in definitiva, dell'esistenza, congruenza e ragionevolezza della motivazione, senza per questo trasmodare in un diretto apprezzamento che si estrinsechi in una valutazione specifica di merito. Il sindacato giurisdizionale di legittimità sulle deliberazioni del CSM è, quindi, consentito nella misura in cui assicuri la verifica del corretto e completo apprezzamento dei presupposti giuridico-fattuali costituenti il quadro conoscitivo considerato ai fini della valutazione, la coerenza tra gli elementi valutati e le conclusioni cui è pervenuta la deliberazione, la logicità della valutazione, l'effettività della comparazione tra i candidati, la sufficienza della motivazione (Tar Lazio, sez. I, 9 dicembre 2019, n. 14074 e Cons. Stato, sez. IV, 11 febbraio 2016, n. 607). ​​​​​​​",Magistrati
https://www.giustizia-amministrativa.it/web/guest/-/distribuzione-dei-farmaci-per-il-trattamento-della-tossicodipendenza,"
Distribuzione dei farmaci per il trattamento della tossicodipendenza
","N. 06724/2020REG.PROV.COLL.
N. 02344/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Terza)
ha pronunciato la presente
SENTENZA
sul ricorso numero di registro generale 2344 del 2020, proposto da Indivior Italia S.r.l., in persona del legale rappresentante pro tempore, rappresentata e difesa dagli avvocati Francesco Cataldo, Diego Vaiano, con domicilio eletto presso lo studio di quest’ultimo in Roma, Lungotevere Marzio n. 3; 

contro
Aifa - Agenzia Italiana del Farmaco, in persona del legale rappresentante pro tempore, rappresentata e difesa dall'Avvocatura Generale dello Stato, presso cui domicilia ex lege in Roma, via dei Portoghesi n.12; 

nei confronti
Bruno Farmaceutici S.p.A., in persona del legale rappresentante pro tempore, rappresentata e difesa dall'avvocato Claudio Marrapese, con domicilio eletto presso il suo studio in Roma, via della Balduina n. 114; 

per la riforma
della sentenza del Tribunale Amministrativo Regionale per il Lazio (Sezione Terza) n. 13636/2019, resa tra le parti, concernente la domanda di annullamento della determinazione AIFA n. 1634 del 4/10/2018, relativa alla determinazione del prezzo del medicinale Nalnar.

Visti il ricorso in appello e i relativi allegati;
Visti gli atti di costituzione in giudizio di Bruno Farmaceutici S.p.A. e di Aifa - Agenzia Italiana del Farmaco;
Visti tutti gli atti della causa;
Relatore nell'udienza pubblica del giorno 22 ottobre 2020 il Cons. Giovanni Pescatore e uditi per le parti l’avvocato Alvise Vergerio di Cesana, su delega dell'avvocato Diego Vaiano, e l'avvocato dello Stato Attilio Barbieri;
Ritenuto e considerato in fatto e diritto quanto segue.

FATTO
1. La società ricorrente è titolare dei diritti di commercializzazione in Italia della specialità medicinale SUBOXONE, a base di principi attivi Buprenorfina/Naloxone, indicata nel trattamento sostitutivo della dipendenza da oppioidi ed utilizzata nell'ambito del complessivo intervento di tipo medico, sociale e psicologico, su adulti e adolescenti di età superiore ai quindici anni che abbiano dato il proprio consenso alla cura della tossicodipendenza.
Detto farmaco, originariamente classificato dall’AIFA tra i medicinali di classe H (cfr. la determinazione AIFA 26 ottobre 2007), ossia tra i medicinali erogabili “a carico del Servizio Sanitario nazionale a condizione che siano utilizzati esclusivamente in ambito ospedaliero o in struttura ad esso assimilabile”, è stato successivamente riclassificato in fascia A (ossia tra i prodotti rimborsati dal Servizio Sanitario Nazionale e resi disponibili attraverso le farmacie territoriali), e al contempo inserito “nell’elenco dei prodotti PHT – Prontuario della distribuzione diretta”, riferito ai farmaci che “vanno dispensati attraverso le strutture individuate dalle regioni per una continuità assistenziale tra soggetto prescrittore ed unità dispensatrice del farmaco” (cfr. l’art. 3 della determinazione 2 novembre 2010 e il relativo allegato).
In quanto medicinale contenente Buprenorfina (sostanza stupefacente derivata dalla tebaina, molecola estratta dall’oppio), SUBOXONE è ricompreso, inoltre, nella sezione A della tabella medicinali di cui all’art. 14, comma 1, lett. e), del d.P.R. 9 ottobre 1990, n. 309, recante il “Testo unico delle leggi in materia di disciplina degli stupefacenti e sostanze psicotrope, prevenzione, cura e riabilitazione dei relativi stati di tossicodipendenza”, e soggiace di conseguenza alla disciplina speciale ivi prevista per quanto riguarda – tra l’altro – la fabbricazione, l’acquisto e la somministrazione dei prodotti in questione.
2. Il NALNAR, in titolarità della Bruno Farmaceutici s.p.a., è un medicinale equivalente al primo, anch’esso a base di Buprenorfina/Naloxone e anch’esso collocato nella classe A di cui all’art. 8, comma 10, della l. n. 537/1993.
3. Nel giudizio di primo grado, la società qui ricorrente ha chiesto l’annullamento della determinazione n. 1634 del 4 ottobre 2018, con la quale l’AIFA - Agenzia Italiana del Farmaco ha autorizzato l'immissione in commercio del NALNAR, fissandone un corrispettivo per l’acquisto diretto da parte delle strutture del Servizio Sanitario Nazionale (prezzo cd. “ex factory”) nella percentuale del 58,65% del suo prezzo al pubblico, in applicazione dell’art. 13, comma 1, lett. b), del d.l. 28 aprile 2009, n. 39, conv. in l. 24 giugno 2009, n. 77.
In alternativa al quantum applicato da AIFA e ritenuto non corretto, Indivior invoca la misura percentuale del 66,65% del prezzo al pubblico, al netto di IVA, prevista dall’art. 1, comma 40, della legge 23 dicembre 1996, n. 662.
Nel solco di questa divaricazione di riferimenti normativi e di percentuali quantitative si inscrive, in sintesi, l’oggetto della controversia.
4. Al fine di evidenziare il suo interesse alla proposizione della domanda di annullamento (in parte qua) del provvedimento impugnato, Indivior ha paventato il rischio che le stazioni appaltanti delle quali essa è attualmente fornitrice del medicinale SUBOXONE possano avvalersi delle clausole di rinegoziazione previste dalle relative convenzioni di fornitura e pretendere l’adeguamento del corrispettivo contrattuale in misura pari al prezzo ex factory da ultimo stabilito dall’AIFA per l’equivalente NALNAR.
5. Nel contraddittorio con l’AIFA, il Tar del Lazio, assorbita l’eccezione preliminare di inammissibilità del ricorso per carenza di interesse, lo ha respinto nel merito, con sentenza n. 16363/2019.
6. All’appello della Indivior Italia s.r.l. resiste in questa sede l’AIFA. La Bruno Farmaceutici s.p.a. si è costituita con memoria di stile, esprimendo adesione alle istanze della parte ricorrente.
7. In assenza di istanze cautelari, espletato lo scambio delle memorie ex art. 73 c.p.a., la causa è stata discussa e posta in decisione all’udienza pubblica del 22 ottobre 2020.
DIRITTO
1. - E’ preliminare la disamina dell’eccezione di inammissibilità, sollevata da AIFA per l’asserita carenza di un idoneo interesse ad agire in capo alla ricorrente Indivior.
L’assunto è che l’impugnativa riguarderebbe una res inter alios acta, ovvero un provvedimento adottato nei confronti di un terzo operatore (la Bruno Farmaceutici s.p.a.) e del quale Indivior risentirebbe un effetto pregiudizievole del tutto ipotetico e potenziale, comunque non ancora inverato alla data di introduzione del giudizio di primo grado.
1.1. - L’eccezione è infondata.
La parte ricorrente lamenta un rischio di pregiudizio economico che le deriverebbe dal fatto che la revisione del prezzo ex factory del medicinale NALNAR, previsto nei contratti di fornitura in essere con il SSN (Sistema Sanitario Nazionale), potrebbe riflettersi su quello dell’equivalente SUBOXONE, conformandolo al ribasso.
Questa possibilità è stata prospettata non sulla base di dati astratti ma in considerazione del meccanismo di adeguamento automatico del prezzo di fornitura a quello più basso proprio del medicinale generico, normalmente presente in tutti i contratti di acquisto delle specialità medicinali da parte del SSN e documentato con riferimento a diverse convenzioni di fornitura in corso di esecuzione (v. pag. 5 memoria Indivior del 21.9.2020).
1.2. - AIFA non ha confutato il riferimento alla prassi di mercato richiamata dalla controparte, mentre ha sollevato obiezioni circa la supposta astrattezza ed indeterminatezza del pregiudizio patrimoniale paventato. Si tratta, tuttavia, di rilievi che trovano secca smentita nelle documentate richieste di “adeguamento delle condizioni di fornitura” che, prima ancora che venisse pubblicata la pronuncia di primo grado qui appellata, sono state inviate a Indivior, tra le altre, dalla Società di Committenza Regione Piemonte, dalla Società Innova Puglia e dall’Azienda di coordinamento per la salute della Regione Friuli Venezia Giuliale. Con esse l’azienda è stata invitata ad “adeguare l’offerta del prezzo unitario aggiudicato a quello del farmaco equivalente con il più basso prezzo ex factory disponibile sul mercato di riferimento” (docc. 16 - 20 allegati all’atto di appello).
1.3. - Il solo fatto che detti solleciti sino intervenuti in epoca successiva all’introduzione del giudizio di primo grado (dicembre 2018) non è circostanza che qui rileva per poter concludere che, in precedenza, Indivior non potesse vantare un apprezzabile interesse ad agire. Non solo, infatti, le istanze di rimodulazione del prezzo hanno fatto seguito di pochi mesi agli atti dell’AIFA qui contestati; ma esse hanno comprovato ex post una dinamica di adeguamento dei prezzi di cui la ricorrente aveva fornito argomentata dimostrazione ex ante, richiamando la prassi contrattuale vigente nel settore, in alcun modo smentita da parte appellata. 
I fatti sopravvenuti non hanno quindi determinato una situazione nuova autonomamente valutabile ai fini della ricognizione delle condizioni dell’azione, ma hanno solo fornito più manifesta conferma di una dinamica consolidata, già illustrata in atti, che supportava adeguatamente e ab origine l’interesse all’intrapresa giudiziale. 
1.4. - Per quanto esposto, l’eccezione di inammissibilità va respinta.
2. - Nel merito, occorre innanzitutto dare conto del tracciato normativo nel quale si inscrivono le questioni oggetto di controversia.
2.1. - Va innanzitutto ricordato che la spesa farmaceutica a carico del SSN si articola nelle due componenti della spesa farmaceutica “convenzionata” (o “territoriale”) e della spesa farmaceutica per “acquisti
diretti” (od “ospedaliera”).
Il primo circuito di spesa è generato dagli acquisti di prodotti rimborsabili di fascia A dei quali i farmacisti (pubblici e privati convenzionati) si approvvigionano direttamente presso i produttori e poi rivendono ai consumatori. 
Il secondo flusso di spesa è quello attraverso il quale il SSN acquista i prodotti medicinali (di fascia H) direttamente dall’industria farmaceutica e poi li rende disponibili ai pazienti attraverso le proprie strutture sanitarie. Per effetto dell'articolo 1, comma 398, della legge di bilancio 2017, il tetto della spesa farmaceutica ospedaliera è stato rideterminato in aumento e ha ricompreso al suo interno i farmaci di classe A in distribuzione “diretta” o “per conto”, ossia destinati alla somministrazione a domicilio e dispensati dal SSN attraverso le strutture sanitarie pubbliche (“diretta”) ovvero mediante specifici accordi con le farmacie territoriali, pubbliche e private (“per
conto”).
2.2. - Il farmaco Suboxone di cui si discorre - già classificato dall’AIFA tra i medicinali di classe H (cfr. la determinazione AIFA 26 ottobre 2007), ossia tra i medicinali erogabili “a carico del Servizio Sanitario nazionale a condizione che siano utilizzati esclusivamente in ambito ospedaliero o in struttura ad esso assimilabile” – oggi rientra nella fascia A (ossia tra i prodotti rimborsati dal Servizio Sanitario Nazionale) ed è inserito “nell’elenco dei prodotti PHT – Prontuario della distribuzione diretta”, riferito ai farmaci che “vanno dispensati attraverso le strutture individuate dalle regioni per una continuità assistenziale tra soggetto prescrittore ed unità dispensatrice del farmaco” (cfr. l’art. 3 della determinazione 2 novembre 2010 e il relativo allegato, ove figura la combinazione di principi attivi Buprenorfina/Naloxone) .
2.3. - Ai fini della remunerazione al produttore del farmaco SUBOXONE, vengono in considerazione le seguenti fonti legislative:
-- l’art. 1 comma 40 della l. 23/12/1996, n. 662 (“Misure di razionalizzazione della finanza pubblica”), il quale ha stabilito che “a decorrere dall'anno 1997, le quote di spettanza sul prezzo di vendita al pubblico delle specialità medicinali collocate nelle classi a) e b), di cui all'articolo 8, comma 10, della legge 24 dicembre 1993, n. 537, sono fissate per le aziende farmaceutiche, per i grossisti e per i farmacisti rispettivamente al 66,65 per cento, al 3 per cento e al 30,35 per cento sul prezzo di vendita al pubblico al netto dell'imposta sul valore aggiunto (IVA)”;
-- l’art. 13, comma 1, lett. b), del d.l. 28 aprile 2009, n. 39, il quale, “al fine di conseguire una razionalizzazione della spesa farmaceutica territoriale” ha successivamente previsto che “per i medicinali equivalenti di cui all'articolo 7, comma 1, del decreto-legge 18 settembre 2001, n. 347, convertito, con modificazioni, dalla legge 16 novembre 2001, n. 405, e successive modificazioni, con esclusione dei medicinali originariamente coperti da brevetto o che abbiano usufruito di licenze derivanti da tale brevetto, le quote di spettanza sul prezzo di vendita al pubblico al netto dell'imposta sul valore aggiunto, stabilite dal primo periodo del comma 40 dell'articolo 1 della legge 23 dicembre 1996, n. 662, sono così rideterminate: per le aziende farmaceutiche 58,65 per cento, per i grossisti 6,65 per cento e per i farmacisti 26,7 per cento. La rimanente quota dell'8 per cento è ridistribuita fra i farmacisti ed i grossisti secondo le regole di mercato ferma restando la quota minima per la farmacia del 26,7 per cento..”;
-- l’art. 7, comma 1, del d.l. 18 settembre 2001 n. 347 (nel testo di cui alla legge di conversione del 16 novembre 2001 n. 405), richiamato dal testé citato art. 13, il quale, nel riferirsi ai “ ..medicinali, aventi uguale composizione in princìpi attivi, nonché forma farmaceutica, via di somministrazione, modalità di rilascio, numero di unità posologiche e dosi unitarie uguali” dispone che gli stessi vengano “.. rimborsati al farmacista dal Servizio sanitario nazionale fino alla concorrenza del prezzo più basso del corrispondente prodotto disponibile nel normale ciclo distributivo regionale, sulla base di apposite direttive definite dalla regione”.
3. - La società qui appellante sostiene che l’obiettivo della rimodulazione al ribasso della remunerazione delle aziende farmaceutiche produttrici dei medicinali c.d. originator, prevista dall’art. 13, comma 1, lett. b), del d.l. n. 39/2009, è quello di aumentare i margini di guadagno riservati per legge ai farmacisti e ai grossisti nella commercializzazione dei prodotti equivalenti, onde incoraggiarne la più ampia diffusione nel mercato. Dal che consegue che, in virtù della sua ratio, l’art. 13, comma 1, lett. b), del d.l. n. 39/2009, potrebbe trovare fondato motivo di applicazione solo in caso di:
• medicinali che vengono dispensati ai pazienti attraverso le farmacie aperte al pubblico, nel canale della c.d. spesa “farmaceutica convenzionata”, in quanto solo in tale ambito i soggetti intermedi e finali della filiera vengono effettivamente coinvolti nella distribuzione del farmaco agli assistiti del SSN e possono concretamente influire sulle dinamiche di mercato, acquisendo titolo all’ulteriore margine dell’8% loro riservato dalla citata disposizione di legge;
• medicinali equivalenti di cui all'art. 7, comma 1, del d.l. 18 settembre 2001, n. 347 “rimborsati al farmacista dal Servizio sanitario nazionale fino alla concorrenza del prezzo più basso del corrispondente prodotto disponibile nel normale ciclo distributivo regionale” (cfr. art. 7, comma 1, del d.l. 7/2001), secondo il meccanismo della “Lista di trasparenza” pubblicata mensilmente dall’AIFA.
3.1. - Sempre seguendo il ragionamento della parte ricorrente, nel caso in esame non ricorre nessuno dei suindicati presupposti di applicazione dell’art. 13 cit.,  in quanto il farmaco NALNAR (come pure il SUBOXONE), essendo a base della sostanza analgesica oppiacea Buprenorfina (utilizzata per il trattamento degli stati di tossicodipendenza da oppiacei), è assoggettato ad una disciplina normativa speciale (contenuta nel d.P.R. n. 309/1990) che ne preclude l’inserimento all'interno della lista di trasparenza di cui al citato art. 7, comma 1, del d.l. 347/ 2001 e l’assoggettamento al meccanismo di limitazione del prezzo massimo di rimborso.
3.2. - Per la stessa ragione, la sua dispensazione ai pazienti, con costi a carico del SSN, non avviene attraverso il canale “territoriale” delle farmacie aperte al pubblico (quindi nel segmento di mercato della c.d. farmaceutica “convenzionata”), bensì attraverso la distribuzione diretta agli assistiti nei Servizi di cura delle tossicodipendenze (cd. SERT), previo acquisto diretto dalle aziende farmaceutiche produttrici, tramite pubbliche gare d’appalto (art. 122, comma 3 del d.P.R. n. 309/1990).
3.3. - Sotto entrambi i profili, pertanto, la fattispecie all’esame risulterebbe eccentrica rispetto al raggio applicativo dell’art. 13, comma 1, lett. b), del d.l. n. 39/2009.
3.4. - Con un motivo aggiunto, riproposto tal quale nel presente grado di giudizio, la parte appellante lamenta la contraddittorietà degli atti istruttori che hanno preceduto l’adozione del provvedimento impugnato in quanto, mentre nel verbale della Commissione tecnico scientifica dell’AIFA il prezzo ex factory per la cessione del predetto medicinale NALNAR è stato determinato in misura pari al 66,65% del relativo prezzo al pubblico, al netto di IVA, in applicazione della quota di spettanza “ordinaria” prevista dall’art. 1, comma 40 della legge 23 dicembre 1996, n. 662; viceversa, nel verbale del Comitato Prezzi e Rimborso, il prezzo ex factory riportato nella tabella risulta pari al 58,65% del relativo prezzo al pubblico, al netto di IVA, e tale scelta (contraddittoria rispetto agli atti istruttori preliminari) non è supportata da alcuna motivata giustificazione. 
4. - Le tesi sin qui illustrate sono state respinte dal Tar sul rilievo centrale per cui, essendo il farmaco NALNAR un “medicinale equivalente”, esso rientra a pieno titolo nella definizione di cui all’art. 7, comma 1, del d.l. n. 347/2001, con la conseguenza che rispetto ad esso deve ritenersi applicabile la disposizione di cui all’art. 13, comma 1, lett. b), del d.l. n. 39/2009.
-- Quest’ultima fa riferimento ai “medicinali equivalenti”, indipendentemente dal loro inserimento nella “Lista di trasparenza” e, ai fini della determinazione del prezzo ex factory, ossia del compenso da corrispondere alle aziende farmaceutiche da parte del Servizio sanitario nazionale, non prevede alcuna preclusione per la distribuzione diretta dei farmaci.
-- Ha poi aggiunto il primo giudice che “diversamente da quanto rappresentato dalla parte ricorrente, la ragion d’essere della norma di cui all’art. 13, comma 1, lett. b, del d.l. n. 39/2009 non risiede nella volontà del legislatore di riconoscere ai grossisti e ai farmacisti un margine di guadagno nella distribuzione agli assistiti dei medicinali equivalenti superiore a quello ad essi ordinariamente spettante per le altre specialità medicinali rimborsate, quanto piuttosto nella esigenza di ridurre gli oneri della spesa farmaceutica a carico del Servizio sanitario nazionale. L’incentivo premiale previsto dalla predetta norma a favore dei grossisti e dei farmacisti è dunque meramente funzionale alla riduzione della spesa farmaceutica; e, rispetto a tale finalità (riduzione della spesa farmaceutica a carico del Servizio sanitario nazionale) è del tutto indifferente il canale della distribuzione del farmaco..”.
-- Quanto al contrasto tra il contenuto dei due verbali facenti parte del procedimento istruttorio che ha preceduto la determinazione contestata, esso sarebbe “..chiaramente spiegabile in considerazione del fatto che l’Amministrazione ha ritenuto di applicare al farmaco generico in questione, ai fini della determinazione del prezzo ex factory, quanto disposto dall’art. 13, comma 1, lett. b, del d.l. n. 69/200 e tale applicazione, per le ragioni sopra indicate, deve ritenersi conforme alla ratio legis”.
5. - Il Collegio ritiene che l’appello, argomentato sulla base di una reiterazione dei rilievi già svolti innanzi al primo giudice, sia fondato e meritevole di accoglimento, per le seguenti decisive ragioni.

i) Il primo dato che viene in soccorso della tesi svolta da parte appellante è rinvenibile nella dicitura della lettera b) del comma 1 dell’art. 13 del d.l. n. 39/2009, la quale enuncia il tracciato generale entro il quale si inquadrano le successive disposizioni di dettaglio, declinando l’obiettivo della “razionalizzazione della spesa farmaceutica territoriale”. 
Si tratta della spesa generata nel canale della c.d. distribuzione “ordinaria” o “convenzionata”, riferita ai farmaci rimborsabili di fascia A distribuiti attraverso le farmacie pubbliche e private convenzionate e, quindi, con il coinvolgimento dei soggetti intermedi e finali della filiera (grossisti e farmacisti). 
Ebbene, le cessioni dei medicinali a base di Buprenorfina e Naloxone, in quanto effettuate direttamente in favore degli enti del SSN, senza il coinvolgimento di farmacisti e grossisti, non influiscono in alcun modo sulla spesa in questione (convenzionale o territoriale), bensì incidono unicamente sulla spesa per “acquisti diretti” (riferibile ai medicinali di classe H, acquistati o resi disponibili all'impiego da parte delle strutture sanitarie direttamente gestite dal SSN), la quale, come si è esposto, è notoriamente cosa differente e indipendente dalla prima (cfr. l’art. 1, comma 398, legge n. 232/2016). Il medicinale NALNAR, infatti, non viene “rimborsato al farmacista dal Servizio sanitario nazionale”, come espressamente previsto dall’articolo 7, comma 1, del d.l. n. 347/2001, bensì acquistato e distribuito direttamente dalle strutture del SSN senza che in alcun modo intervengano grossisti e farmacie territoriali.
Cade, dunque, un primo tassello del ragionamento condotto dal Tar, non potendosi affatto sostenere che, ai fini della disamina della questione qui controversa, sia del tutto indifferente
il canale di approvvigionamento e di distribuzione del farmaco.

ii) Il secondo punto di dissenso rispetto alla motivazione contenuta nella sentenza impugnata concerne l’esatta individuazione del razionale dell’art. 13, comma 1, lett. b), del d.l. n. 39/2009. 
Si tratta di disposizione che opera in deroga dell’art. 1, comma 40, della legge 23 dicembre 1996, n. 662.
Quest’ultimo detta una regola generale in forza della quale le quote di spettanza sul prezzo di vendita al pubblico delle specialità medicinali collocate nelle classi a) e b), di cui all'articolo 8, comma 10, della legge 24 dicembre 1993, n. 537, sono fissate “..per le aziende farmaceutiche, per i grossisti e per i farmacisti rispettivamente al 66,65 per cento, al 3 per cento e al 30,35 per cento sul prezzo di vendita al pubblico al netto dell'imposta sul valore aggiunto (IVA)”. 
L’art. 13, comma 1, lett. b), del d.l. n. 39/2009 introduce una diversa modulazione delle predette percentuali, riconoscendo “.. per le aziende farmaceutiche 58,65 per cento, per i grossisti 6,65 per cento e per i farmacisti 26,7 per cento. La rimanente quota dell'8 per cento è ridistribuita fra i farmacisti ed i grossisti secondo le regole di mercato ferma restando la quota minima per la farmacia del 26,7 per cento..”.
Come correttamente osservato da parte appellante, per effetto di tale rimodulazione la spesa farmaceutica non viene incisa nel suo complessivo ammontare, in quanto i medicinali equivalenti di cui all’art. 7, comma 1, del d.l. n. 347/2001 sono comunque rimborsati al farmacista per l’intero prezzo di vendita al pubblico, ossia “fino alla concorrenza del prezzo più basso del corrispondente farmaco generico”. Per la spesa pubblica relativa alla farmaceutica convenzionata la modificazione dei margini di guadagno spettanti ai soggetti della filiera della distribuzione (industria, grossisti, farmacisti) costituisce, quindi, una variabile indipendente. Muta, invece, la ripartizione dei margini di guadagno tra gli attori della filiera, aziende produttrici, grossisti e farmacisti: nel senso che una quota del margine ordinariamente spettante al produttore (8%) viene traslata in favore di farmacisti e grossisti.
Dunque, gli otto punti percentuali decurtati dal margine dell’azienda farmaceutica non vengono trattenuti dal SSN, come si afferma nella sentenza gravata, ma “ridistribuiti fra i farmacisti ed i grossisti secondo le regole di mercato”.  Nondimeno, affinché questo effetto possa determinarsi, è necessario ed essenziale che i farmacisti e i grossisti siano effettivamente coinvolti nel processo distributivo del farmaco.
È dunque smentita de iure - ovvero sulla base dei parametri normativi rilevanti -  la tesi (recepita dal Tar) secondo la quale la finalità dell’art. 13, comma 1, lett. b), del d.l. n. 39/2009 sarebbe quella di determinare una riduzione della spesa farmaceutica a carico del Servizio sanitario nazionale, quale che sia il canale della distribuzione del farmaco.
Al contrario, la modalità di distribuzione dei farmaci nella quale si inscrive la rimodulazione delle percentuali è necessariamente quella “ordinaria” o “territoriale” - non solo perché una chiara indicazione in tal senso si ricava dal primo comma - ma anche perché solo attraverso la distribuzione “territoriale” ha modo di realizzarsi la prevista ripartizione interna dei margini di guadagno tra i diversi soggetti della filiera distributiva, fermo restando il prezzo complessivo rimborsato al farmacista dal Sistema sanitario nazionale.

iii) Nella logica di questo meccanismo è rinvenibile l’effetto virtuoso di incoraggiare, indirettamente, la diffusione nel mercato dei medicinali equivalenti, e ciò, appunto, attraverso l’incremento dei margini di guadagno riservati per legge ai farmacisti e ai grossisti nella loro commercializzazione e la contestuale riduzione di quelli ordinariamente previsti per le aziende produttrici dei medicinali c.d. originator (v. anche Cons. Stato, sez. III, n. 2669/2016).

iv) Una volta chiarito che l’ambito applicativo nel quale si inscrive l’art. 13, comma 1, lett. b), del d.l. n. 39/2009 è quello della distribuzione “ordinaria” o “territoriale” dei farmaci, resta appunto da ribadire che la distribuzione del NALNAR avviene nel diverso canale della distribuzione diretta (c.d. DD), per mezzo dei servizi per le tossicodipendenze (SERT), previo acquisto diretto dalle aziende farmaceutiche produttrici tramite pubbliche gare d’appalto e senza che in alcun modo intervengano grossisti e farmacisti.
Il d.P.R. n. 309/1990 prevede infatti che l’avvio del trattamento degli stati di tossicodipendenza debba essere preceduto dalla “predisposizione di un programma terapeutico personalizzato” la cui attuazione, inclusa la distribuzione dei trattamenti farmacologici sostituitivi, deve avvenire direttamente “presso le strutture del servizio pubblico o presso strutture private autorizzate ai sensi dell’articolo 116 o, in alternativa, con l’assistenza del medico di fiducia” (art. 122, comma 3).
A loro volta le “linee guida per il trattamento della dipendenza da oppiacei con farmaci sostitutivi” dispongono che il programma terapeutico predisposto dai SERT debba “.. prevedere modalità di assunzione del farmaco e modalità di controllo sia da parte dei medici curanti che, eventualmente, da parte di altre strutture dell’unità sanitaria locale, anche al fine di prevenire le forme illecite di utilizzazione” (cfr. la circolare ministeriale n. 20 del 30.9.1994, pag. 1, punto n. 4). 
Anche nel riassunto delle caratteristiche dei medicinali in questione, in perfetta aderenza alle predette linee guida, è presente l’avvertenza secondo cui “il trattamento deve avvenire sotto la supervisione di un medico esperto nel trattamento della dipendenza da oppioidi” (doc. 2, allegato all’atto di appello).
Come si è detto, il farmaco SUBOXONE è attualmente classificato in fascia A, ma al contempo risulta inserito “nell’elenco dei prodotti PHT – Prontuario della distribuzione diretta”, riferito ai farmaci che “vanno dispensati attraverso le strutture individuate dalle regioni per una continuità assistenziale tra soggetto prescrittore ed unità dispensatrice del farmaco” (cfr. l’art. 3 della determinazione 2 novembre 2010 e il relativo allegato, nel quale figura l’associazione Buprenorfina/Naloxone).
È infine la stessa parte appellata a riconoscere che i farmaci sopra richiamati (classificati in fascia A ed inseriti in PH-T) sono destinati alla “distribuzione diretta”, fatta salva l’ipotesi di diversi accordi, stipulati dalle Regioni con le associazioni sindacali delle farmacie convenzionate, pubbliche e private, per consentire agli assistiti di rifornirsi, anche presso le dette farmacie convenzionate, delle categorie di medicinali che richiedono un controllo ricorrente del paziente (v. pag. 4 della memoria AIFA del 29.9.2020).

v) Le diverse regole introdotte in alcune Regioni a dimostrazione di una distribuzione anche “territoriale” del farmaco in questione non offrono, dunque, validi argomenti a supporto della tesi difensiva della parte appellata.
Si tratta infatti di regimi speciali, concepiti in deroga al sistema ordinario, ad oggi limitati a tre specifiche aree regionali e con costi che vengono addossati a carico delle Regioni che hanno operato tale scelta (v. docc. 9 - 11 allegati all’atto di appello).

vi) Resta da aggiungere che la parte appellata nulla ha opposto alla segnalazione avversaria di decisioni AIFA adottate  nell’ambito di fattispecie analoghe alla presente ma con esiti diametralmente divergenti da quella qui contestati (v. memoria Indivior del 21.9.2020, pag. 11): in particolare, è stato richiamato il caso del medicinale OXICODONE SANDOZ, anch’esso a base di una sostanza attiva stupefacente, per il quale il prezzo ex factory dopo un primo errore è stato riportato alla misura del 66,65% del relativo prezzo al pubblico, in applicazione dell’ordinaria quota di spettanza prevista dalla legge in favore dell’azienda produttrice.
6. - Per le ragioni sin qui esposte, l’appello merita di essere accolto dal che consegue, in riforma della sentenza impugnata, l’annullamento della determinazione AIFA gravata in primo grado.
7. - Le spese di lite seguono la soccombenza e vengono liquidate come da dispositivo nei rapporti tra la parte appellante e AIFA, mentre possono essere compensate nei rapporti con la Bruno Farmaceutici s.p.a..
P.Q.M.
Il Consiglio di Stato in sede giurisdizionale (Sezione Terza), definitivamente pronunciando sull'appello, come in epigrafe proposto, 
lo accoglie e per l’effetto, in riforma della sentenza impugnata, accoglie il ricorso di primo grado ai sensi di cui in motivazione e annulla la determinazione AIFA con esso impugnata.
Condanna l’AIFA a rifondere in favore della Indivior Italia S.r.l. le spese dei due gradi di giudizio, che liquida in complessivi € 5.000,00, oltre accessori di legge.
Compensa le spese di lite nei rapporti con la Bruno Farmaceutici s.p.a..
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 22 ottobre 2020 con l'intervento dei magistrati:


Franco Frattini,	Presidente
Stefania Santoleri,	Consigliere
Giovanni Pescatore,	Consigliere, Estensore
Giulia Ferrari,	Consigliere
Umberto Maiello,	Consigliere

Franco Frattini,	Presidente
Stefania Santoleri,	Consigliere
Giovanni Pescatore,	Consigliere, Estensore
Giulia Ferrari,	Consigliere
Umberto Maiello,	Consigliere



IL SEGRETARIO
","Farmaci - Trattamento della tossicodipendenza – Distribuzione diretta attraverso le farmacie cd. “per conto” – Conseguenza sulle quote di spettanza sul prezzo di vendita al pubblico. 
 
          L’ambito applicativo nel quale si inscrive l’art. 13, comma 1, lett. b), d.l. ), d.l. 28 aprile 2009, n. 39 è quello della distribuzione “ordinaria” o “territoriale” dei farmaci, non venendo la spesa farmaceutica incisa nel suo complessivo ammontare, in quanto i medicinali equivalenti di cui all’art. 7, comma 1, d.l. n. 347 del 2001 sono comunque rimborsati al farmacista per l’intero prezzo di vendita al pubblico, ossia “fino alla concorrenza del prezzo più basso del corrispondente farmaco generico”; tale norma non si applica, quindi, nel caso di cd. distribuzione diretta (c.d. DD) di un farmaco (come, ad es., i farmaci per il trattamento degli stati di tossicodipendenza), previo acquisto diretto dalle aziende farmaceutiche produttrici tramite pubbliche gare d’appalto e senza che in alcun modo intervengano grossisti e farmacisti (1). 
 
(1) L’art. 13, comma 1, lett. b), d.l. ), d.l. 28 aprile 2009, n. 39, convertito in l. 24 giugno 2009, n. 77, introduce una deroga all’art. 1, comma 40, l. 23 dicembre 1996, n. 662, che detta una regola generale in forza della quale le quote di spettanza sul prezzo di vendita al pubblico delle specialità medicinali collocate nelle classi a) e b), di cui all'art. 8, comma 10, l. 24 dicembre 1993, n. 537, che sono fissate “..per le aziende farmaceutiche, per i grossisti e per i farmacisti rispettivamente al 66,65 per cento, al 3 per cento e al 30,35 per cento sul prezzo di vendita al pubblico al netto dell'imposta sul valore aggiunto (IVA)”.  
Il cit. art. 13 prevede una diversa modulazione delle predette percentuali, riconoscendo “.. per le aziende farmaceutiche 58,65 per cento, per i grossisti 6,65 per cento e per i farmacisti 26,7 per cento. La rimanente quota dell'8 per cento è ridistribuita fra i farmacisti ed i grossisti secondo le regole di mercato ferma restando la quota minima per la farmacia del 26,7 per cento …..”. 
Per effetto di tale rimodulazione la spesa farmaceutica non viene incisa nel suo complessivo ammontare, in quanto i medicinali equivalenti di cui all’art. 7, comma 1, d.l. n. 347 del 2001 sono comunque rimborsati al farmacista per l’intero prezzo di vendita al pubblico, ossia “fino alla concorrenza del prezzo più basso del corrispondente farmaco generico”. Per la spesa pubblica relativa alla farmaceutica convenzionata la modificazione dei margini di guadagno spettanti ai soggetti della filiera della distribuzione (industria, grossisti, farmacisti) costituisce, quindi, una variabile indipendente. Muta, invece, la ripartizione dei margini di guadagno tra gli attori della filiera, aziende produttrici, grossisti e farmacisti: nel senso che una quota del margine ordinariamente spettante al produttore (8 %) viene traslata in favore di farmacisti e grossisti. 
Dunque, gli otto punti percentuali decurtati dal margine dell’azienda farmaceutica non vengono trattenuti dal SSN, come si afferma nella sentenza gravata, ma “ridistribuiti fra i farmacisti ed i grossisti secondo le regole di mercato”. Nondimeno, affinché questo effetto possa determinarsi, è necessario ed essenziale che i farmacisti e i grossisti siano effettivamente coinvolti nel processo distributivo del farmaco. 
La finalità dell’art. 13, comma 1, lett. b), d.l. n. 39 del 2009 non è, dunque, di determinare una riduzione della spesa farmaceutica a carico del Servizio sanitario nazionale, quale che sia il canale della distribuzione del farmaco. 
Al contrario, la modalità di distribuzione dei farmaci nella quale si inscrive la rimodulazione delle percentuali è necessariamente quella “ordinaria” o “territoriale” - non solo perché una chiara indicazione in tal senso si ricava dal comma 1 dell’art. 13, ma anche perché solo attraverso la distribuzione “territoriale” ha modo di realizzarsi la prevista ripartizione interna dei margini di guadagno tra i diversi soggetti della filiera distributiva, fermo restando il prezzo complessivo rimborsato al farmacista dal Sistema sanitario nazionale.  
Con tale meccanismo introdotto dall’art. 13, d.l. n. 39 del 2009 si incoraggia, indirettamente, la diffusione nel mercato dei medicinali equivalenti, e ciò, appunto, attraverso l’incremento dei margini di guadagno riservati per legge ai farmacisti e ai grossisti nella loro commercializzazione e la contestuale riduzione di quelli ordinariamente previsti per le aziende produttrici dei medicinali c.d. originator. 
 
Sulla base di tale presupposti, la Sezione ha dichiarato illegittima la determinazione con la quale l’Agenzia Italiana del Farmaco ha autorizzato l'immissione in commercio di un medicinale per la terapia della tossicodipendenza, fissandone un corrispettivo per l’acquisto diretto da parte delle strutture del Servizio Sanitario Nazionale (prezzo cd. “ex factory”) nella percentuale del 58,65% del suo prezzo al pubblico, in applicazione dell’art. 13, comma 1, lett. b), d.l. 28 aprile 2009, n. 39. 
Ha chiarito che il farmaco per il trattamento della tossicodipendenza - già classificato dall’AIFA tra i medicinali di classe H, ossia tra i medicinali erogabili “a carico del Servizio Sanitario nazionale a condizione che siano utilizzati esclusivamente in ambito ospedaliero o in struttura ad esso assimilabile” – oggi rientra nella fascia A (ossia tra i prodotti rimborsati dal Servizio Sanitario Nazionale) ed è inserito “nell’elenco dei prodotti PHT – Prontuario della distribuzione diretta”, riferito ai farmaci che “vanno dispensati attraverso le strutture individuate dalle regioni per una continuità assistenziale tra soggetto prescrittore ed unità dispensatrice del farmaco”. 
La sua dispensazione ai pazienti, con costi a carico del SSN, non avviene attraverso il canale “territoriale” delle farmacie aperte al pubblico (quindi nel segmento di mercato della c.d. farmaceutica “convenzionata”), bensì attraverso la distribuzione diretta agli assistiti nei Servizi di cura delle tossicodipendenze (cd. SERT), previo acquisto diretto dalle aziende farmaceutiche produttrici, tramite pubbliche gare d’appalto (art. 122, comma 3 del d.P.R. n. 309 del 1990). E’ fatta salva l’ipotesi di diversi accordi, stipulati dalle Regioni con le associazioni sindacali delle farmacie convenzionate, pubbliche e private, per consentire agli assistiti di rifornirsi, anche presso le dette farmacie convenzionate, delle categorie di medicinali che richiedono un controllo ricorrente del paziente. Ma le diverse regole introdotte in alcune Regioni rientrano in regimi speciali, concepiti in deroga al sistema ordinario, ad oggi limitati a tre specifiche aree regionali e con costi che vengono addossati a carico delle Regioni che hanno operato tale scelta.",Farmaci
https://www.giustizia-amministrativa.it/web/guest/-/condono-di-opere-abusive-non-ultimate-alla-data-del-1-c2-b0-ottobre-1983,"
Condono di opere abusive non ultimate alla data del 1° ottobre 1983
","N. 07006/2020REG.PROV.COLL.
N. 05273/2011 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Seconda)
ha pronunciato la presente
SENTENZA
sul ricorso numero di registro generale 5273 del 2011, proposto dalla signora Maria Nicola Cavallera, rappresentata e difesa dall’avvocato Leonardo Colafiglio, elettivamente domiciliata presso lo studio dell’avvocato Nicola Di Pierro in Roma, via Tagliamento, n. 55, 

contro
il Comune di Gravina in Puglia, in persona del Sindaco in carica pro tempore, rappresentato e difeso dall’avvocato Giacomo Valla, elettivamente domiciliato presso lo studio del dott. Alfredo Placidi in Roma, alla via Barnaba Tortolini, n. 30,

per la riforma
della sentenza del T.a.r. per la Puglia, sede di Bari (Sezione II), n. 1392 del 4 marzo 2010, resa inter partes, concernente un diniego di concessione edilizia.
Visti il ricorso in appello e i relativi allegati;
Visto l’atto di costituzione in giudizio del Comune di Gravina in Puglia;
Visti tutti gli atti della causa;
Relatore, nell’udienza pubblica del giorno 6 ottobre 2020, il consigliere Giovanni Sabbato;
Ritenuto e considerato in fatto e diritto quanto segue.

FATTO e DIRITTO
1. Con ricorso n. 2518 del 1999, proposto innanzi al T.a.r. per la Puglia, sede di Bari, la signora Maria Nicola Cavallera aveva chiesto l’annullamento del provvedimento del 6 luglio 1999, con il quale veniva respinta la sua domanda di concessione edilizia per la variazione di prospetto ed il completamento delle opere interne di un fabbricato già interessato da provvedimento di condono edilizio n. 835/94 in quanto ritenuto dall’Amministrazione inefficace per inesistenza delle opere condonate.
2. A sostegno dell’impugnativa la ricorrente aveva dedotto quanto segue:
i) la precedente concessione edilizia in sanatoria non poteva considerarsi inefficace per inesistenza dell’abuso (5° piano attico) anche perché tale provvedimento non era stato mai rimosso in autotutela; 
ii) il condono edilizio aveva riguardato opere effettivamente realizzate essendo il piano attico, al momento della sospensione dei lavori (mercé l’ordinanza sindacale n. 106 del 6 giugno 1969), ben individuabile nella sua estensione plano-volumetrica con la copertura ed i balconi;
iii) l’Amministrazione sarebbe incorsa nella violazione dell’art. 43 della legge n. 47/85 laddove consente il completamento dell’unità immobiliare condonata.
3. Costituitasi l’Amministrazione comunale resistendo, il Tribunale adìto (Sezione II) ha così deciso il gravame al suo esame:
- ha condiviso i corni motivazionali dell’impugnato provvedimento imperniati sulla inefficacia della precedente concessione edilizia in sanatoria e sul vincolo di inedificabilità gravante sull’area centro storico;
- ha quindi respinto il ricorso reputandolo infondato;
- ha dichiarato assorbita ogni altra censura;
- ha compensato le spese di lite.
4. In particolare, il Tribunale ha ritenuto che:
- “Il suddetto parere negativo si fonda sulla circostanza in forza della quale la precedente concessione edilizia in sanatoria n. 835/94 è “priva di efficacia” in quanto viene in rilievo nel caso di specie un abuso non commesso ed in considerazione del fatto che la richiesta di variazione di prospetto e completamento delle opere interne è in realtà finalizzata alla realizzazione di un tompagno allo stato inesistente e di tramezzature interne parimenti inesistenti”;
- “E’ evidente che il tompagno e le tramezzature interne realizzate dalla ricorrente e per le quali la stessa presentava domanda di concessione edilizia prot. n. 5379 del 10.3.1999 su cui il Dirigente dell’Ufficio Tecnico del Comune di Gravina in Puglia esprimeva il parere negativo impugnato in questa sede non possono considerarsi lavori strettamente necessari alla funzionalità delle opere ultimate ai sensi del menzionato art. 43, comma 5, primo periodo legge n. 47/1985 per le quali soltanto è possibile ottenere l’estensione del condono edilizio di cui alla originaria concessione in sanatoria n. 835/94, trattandosi a ben vedere di nuove strutture diverse dalla costruzione originariamente condonata che evidentemente la Cavallera intendeva completare attribuendo alla stessa una differente configurazione”;
- “Inoltre il parere negativo impugnato in questa sede specifica che l’edificio de quo si trova all’interno del centro storico ove vige un vincolo di inedificabilità su tutte le aree libere ed è vietata l’alterazione delle volumetrie esistenti, il che indubbiamente rappresenta un ostacolo insuperabile all’accoglimento della domanda di concessione edilizia prot. n. 5379 del 10.3.1999”.
5. Avverso tale pronuncia la signora Cavallera ha interposto appello, notificato il 1° giugno 2011 e depositato il 23 giugno 2011, lamentando, attraverso un unico complesso motivo di gravame (pagine 14-16) al quale ha fatto seguito la reiterazione dei motivi di primo grado reputati assorbiti (pagine 16-21), quanto di seguito sintetizzato:
I) il Tribunale non avrebbe tenuto conto della formula dell’art. 43 su citato, laddove consente il completamento delle opere non ultimate “per effetto di provvedimenti amministrativi o giurisdizionali”, fermo restando che l’unità immobiliare de qua era già definita al momento dell’ordinanza di sospensione dei lavori;
II) si ripropongono, pertanto, i motivi dichiarati assorbiti e segnatamente quelli coi quali si deduceva il difetto dei presupposti per l’esercizio del potere di autotutela anche in ordine alla pretesa inesistenza dell’abuso.
6. L’appellante ha concluso chiedendo, in riforma dell’impugnata sentenza, l’accoglimento del ricorso di primo grado e quindi l’annullamento dell’atto con lo stesso impugnato.
7. In data 10 marzo 2016, il Comune di Gravina in Puglia si è costituito nel presente giudizio con memoria di controdeduzioni, concludendo per la reiezione dell’opposto gravame.
8. In vista della trattazione nel merito del ricorso parte appellata ha depositato memoria insistendo per la reiezione del ricorso, memoria alla quale ha fatto seguito la replica di parte appellante al fine di insistere per l’accoglimento del gravame.
9. La causa, chiamata per la discussione alla pubblica udienza del 6 ottobre 2020, è stata ivi trattenuta in decisione.
10. Ritiene il Collegio che l’appello sia infondato e sia pertanto da respingere.
10.1. Si impone, preliminarmente, la disamina dell’eccezione d’inammissibilità del gravame sollevata da parte appellata per la mancata contestazione del capo della sentenza relativo al vincolo di inedificabilità in centro storico (23 c.p.a.), profilo questo posto a base del diniego impugnato e considerato “insuperabile” dal T.a.r. Per vero, tale versante motivazionale non risulta oggetto di rilievi nemmeno nel ricorso di prime cure in quanto evidentemente ritenuto dall’appellante automaticamente travolto dalle censure, ove reputate fondate, relative all’altro versante della motivazione perché il completamento della struttura escluderebbe di per sé che possa configurarsi un’alterazione delle volumetrie esistenti che possa confliggere con il vincolo. 
10.2. Ritiene ad ogni modo il Collegio che, attesa l’infondatezza del ricorso, si possa esaminare il merito della controversia prescindendo da una compiuta disamina di tale eccezione in rito.
11. La questione sollevata dall’appellante è se può dirsi condonabile un’opera in parte priva delle tompagnature, ovverosia delle pareti laterali costituenti parte integrante della sua struttura. Al quesito la Sezione ha già avuto modo di formulare risposta negativa avendo, di recente, osservato che “In tema di condono, ai fini dell’ultimazione del fabbricato sono necessarie non solo le tompagnature esterne, ma anche l’esistenza di una copertura che ha la funzione di definire le dimensioni dell'intervento realizzato, dal punto di vista della sagoma e del volume mentre, dal punto di vista costruttivo, ha lo scopo di rendere conto della compiutezza della realizzazione stessa” (Cons. Stato, sez. II, 14 gennaio 2020, n. 339). 
11.1. Il baricentro però delle deduzioni dell’appellante si incentra sulla pretesa applicabilità al caso di specie dell’art. 43, comma 5, primo periodo della legge n. 47/1985 laddove prevede che “Possono ottenere la sanatoria le opere non ultimate per effetto di provvedimenti amministrativi o giurisdizionali limitatamente alle strutture realizzate e ai lavori che siano strettamente necessari alla loro funzionalità. Il tempo di commissione dell'abuso e di riferimento per la determinazione dell'oblazione sarà individuato nella data del primo provvedimento amministrativo o giurisdizionale”.
11.2. E invero, sul punto sostanziale dell’applicabilità della disposizione di cui all’art. 43, comma 5, della legge n. 47/1985 va rilevato:
- che tale disposizione si riferisce chiaramente all’ipotesi in cui, contestualmente alla richiesta di sanatoria degli abusi commessi, l’interessato abbia necessità di completare funzionalmente le opere interrotte a causa di provvedimenti amministrativi o giurisdizionali (p.es. un sequestro o un ordine di sospensione), per tale evenienza legittimando una nozione di “ultimazione” degli abusi – per così dire - più elastica di quella adottata in via ordinaria, ma esclude la possibilità che, dopo il rilascio della concessione in sanatoria, il beneficiario di quest’ultima possa vantare una pretesa al rilascio di un ulteriore titolo abilitativo per eseguire ulteriori lavori sul manufatto condonato; 
- che, in un caso analogo, condivisibile giurisprudenza ha ritenuto che “l’art. 43, ultimo comma della legge n. 47/1985 (richiamato dall'art. 32, comma 28 della legge n. 326/2003) può essere applicato ai soli lavori necessari per assicurare la funzionalità di quanto già costruito e non consente, invece, di integrare le opere con interventi edilizi che diano luogo di per sé a nuove strutture” (cfr. T.a.r. Napoli, sez. II, 24 febbraio 2016, n. 1026);
- che, nel caso di specie, l’odierna appellante ottenne nel 1994 una concessione in sanatoria sul chiaro presupposto, da essa stessa dichiarato in domanda, che le opere abusive fossero state ultimate a una certa data utile per fruire del condono, e soprattutto senza avvalersi in alcun modo del beneficio di eseguire le opere di completamento di cui al precitato art. 43, comma 5;
- che, successivamente, ha presentato nuova domanda di concessione per eseguire ulteriori lavori definiti di “completamento” del manufatto condonato, ma intesi chiaramente come nuovi interventi e non come interventi funzionali e accessori ai pregressi abusi (nella nuova domanda non è affatto menzionato il comma 5 dell’art. 43);
- che, conseguentemente, in modo del tutto corretto il Comune ha valutato l’ammissibilità di tale nuova domanda secondo le norme vigenti all’epoca in cui è stata presentata, ritenendo gli interventi in questione non consentiti dalla disciplina dettata dalle N.T.A. per il centro storico (e su questo punto nessun rilievo è svolto in appello).
11.3. Quanto sopra, disvelando l’impossibilità di “recuperare” l’assentibilità degli interventi per cui è causa attraverso l’invocazione ex post del meccanismo di cui all’art. 43, comma 5, della legge n. 47/1985, a causa di scelte pregresse imputabili alla stessa istante, rende del tutto recessiva ogni questione di fatto circa la natura degli interventi oggetto dell’ultima richiesta di concessione e, cioè, se questi consistessero o meno in opere strettamente funzionali al completamento degli abusi sanati con la concessione in sanatoria del 1994.
11.4. Si può convenire col T.a.r. anche sul carattere assorbente dei rilievi che precedono, tali da superare alcune apparenti incongruenze del provvedimento impugnato del 6 luglio 1999, dovendosi rilevare che effettivamente il Comune non poteva reputare sic et simpliciter “inefficace” una concessione in sanatoria ritualmente rilasciata e mai annullata; inoltre l’affermazione per cui nella specie non sarebbe stato commesso alcun abuso non trova alcuna rispondenza in punto di fatto. 
11.5. A voler comunque esaminare tali censure, che corrispondono ai motivi di primo grado non esaminati dal T.a.r. e riproposti in appello, osserva il Collegio che, in ragione del carattere vincolato delle valutazioni rimesse al Comune sulla domanda di permesso di costruire, può trovare applicazione l’art. 21-octies della legge n. 241/1990 anche in relazione agli eventuali vizi della motivazione del diniego, laddove – come si è visto in questo caso – emerga che in ogni caso l’esito di un eventuale riesame dell’istanza non possa che essere nuovamente sfavorevole al richiedente. 
12. In conclusione, l’appello è infondato e deve essere respinto.
13. Sussistono nondimeno giusti motivi, stante l’assoluta particolarità della vicenda, per compensare tra le parti le spese del presente grado di giudizio. 
P.Q.M.
Il Consiglio di Stato in sede giurisdizionale (Sezione Seconda), definitivamente pronunciando sull’appello, come in epigrafe proposto (n.r.g. 5273/2011), lo respinge.
Spese del presente grado di giudizio compensate.
Ordina che la presente sentenza sia eseguita dall’autorità amministrativa.
Così deciso in Roma nella camera di consiglio del giorno 6 ottobre 2020 con l’intervento dei magistrati:


Raffaele Greco,	Presidente
Giancarlo Luttazi,	Consigliere
Oreste Mario Caputo,	Consigliere
Giovanni Sabbato,	Consigliere, Estensore
Antonella Manzione,	Consigliere

Raffaele Greco,	Presidente
Giancarlo Luttazi,	Consigliere
Oreste Mario Caputo,	Consigliere
Giovanni Sabbato,	Consigliere, Estensore
Antonella Manzione,	Consigliere



IL SEGRETARIO
","Edilizia – Condono - Art. 43, comma 5, l. n. 47 del 1985 – Opere abusive non ultimate alla data del 1° ottobre 1983 - Per effetto di provvedimenti amministrativi o giurisdizionali – Ambito di applicazione.  
 
         L’art. 43, comma 5, l. 28 febbraio 1985, n. 47, nel consentire la condonabilità delle opere edili abusive non ultimate alla data del 1° ottobre 1983, indicata dall’art. 31 della stessa legge, per effetto di provvedimenti amministrativi o giurisdizionali, limitatamente alle strutture realizzate e ai lavori strettamente necessari alla loro funzionalità, si riferisce chiaramente all’ipotesi in cui, contestualmente alla richiesta di sanatoria degli abusi commessi, l’interessato abbia necessità di completare le opere interrotte a causa dei suindicati provvedimenti (p.es. un sequestro o un ordine di sospensione), per tale evenienza legittimando una nozione di “ultimazione” degli abusi più elastica di quella adottata in via ordinaria; è esclusa però la possibilità che, dopo il rilascio della concessione in sanatoria, il beneficiario di quest’ultima possa vantare, sulla base della disposizione in esame, una pretesa al rilascio di un ulteriore titolo abilitativo per eseguire ulteriori lavori sul manufatto condonato (1). 
 
 
(1) Il primo periodo del comma 5 dell’art. 43, l. 28 febbraio 1985, n. 47, prevede che “Possono ottenere la sanatoria le opere non ultimate per effetto di provvedimenti amministrativi o giurisdizionali limitatamente alle strutture realizzate e ai lavori che siano strettamente necessari alla loro funzionalità. Il tempo di commissione dell'abuso e di riferimento per la determinazione dell'oblazione sarà individuato nella data del primo provvedimento amministrativo o giurisdizionale”. 
Tale disposizione si riferisce chiaramente all’ipotesi in cui, contestualmente alla richiesta di sanatoria degli abusi commessi, l’interessato abbia necessità di completare funzionalmente le opere interrotte a causa di provvedimenti amministrativi o giurisdizionali (p.es. un sequestro o un ordine di sospensione), per tale evenienza legittimando una nozione di “ultimazione” degli abusi – per così dire - più elastica di quella adottata in via ordinaria, ma esclude la possibilità che, dopo il rilascio della concessione in sanatoria, il beneficiario di quest’ultima possa vantare una pretesa al rilascio di un ulteriore titolo abilitativo per eseguire ulteriori lavori sul manufatto condonato. ​​​​​​​",Edilizia
https://www.giustizia-amministrativa.it/web/guest/-/potere-discrezionale-di-porre-limitazioni-alla-circolazione-stradale,"
Potere discrezionale di porre limitazioni alla circolazione stradale
","N. 02599/2022REG.PROV.COLL.
N. 05774/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Sesta)
ha pronunciato la presente
SENTENZA
sul ricorso numero di registro generale 5774 del 2020, proposto da Josef Ploner, rappresentato e difeso dagli avvocati Antonio Campagnola, Monica Galano e Flaviano Pontini, con domicilio digitale come da PEC da Registri di Giustizia e domicilio eletto presso lo studio Flaviano Pontini in Roma, via XX Settembre 98/G; 

contro
Provincia Autonoma di Bolzano, in persona del legale rappresentante pro tempore, rappresentato e difeso dagli avvocati Laura Fadanelli, Michele Purrello, Alexandra Roilo, Jutta Segna e Luca Graziani, con domicilio digitale come da PEC da Registri di Giustizia e domicilio eletto presso lo studio Luca Graziani in Roma, via Po, 22; Comune di Braies, in persona del legale rappresentante pro tempore, rappresentato e difeso dall'avvocato Meinhard Durnwalder, con domicilio digitale come da PEC da Registri di Giustizia e domicilio eletto presso lo studio Salvatore Alberto Romano in Roma, viale Xxi Aprile 11; 

per la riforma
della sentenza del T.R.G.A. – Sezione Autonoma di Bolzano n. 00089/2020, resa tra le parti, concernente l'Ordinanza del Presidente della Provincia di Bolzano n. 1706 del 9.7.2019 ed atti connessi.

Visti il ricorso in appello e i relativi allegati;
Visti gli atti di costituzione in giudizio di Provincia Autonoma di Bolzano e di Comune di Braies;
Visti tutti gli atti della causa;
Relatore nell'udienza pubblica del giorno 31 marzo 2022 il Cons. Thomas Mathà;
Ritenuto e considerato in fatto e diritto quanto segue.

FATTO e DIRITTO
1. Giunge a questo Consiglio di Stato un appello che riguarda misure di limitazione del traffico per migliorare la circolazione sulla strada che porta al lago di Braies, situato in fondo alla omonima valle (strada provinciale 47 “Braies”), che, essendo diventato protagonista della popolare serie televisiva trasmessa su RAI 1 dal 2011 “Un passo dal cielo”, nel periodo estivo di alta stagione ogni giorno è confrontato con un particolare sovraffollamento turistico. Tale impatto sul traffico e sulla circolazione dei mezzi e delle persone, che vede la strada d’accesso al lago stabilmente occupata da mezzi incolonnati per ore in entrambe le direzioni, impedendo anche ai mezzi del trasporto pubblico di garantire un regolare servizio, comporta anche che in caso di necessità, né le ambulanze dei soccorritori sanitari né i mezzi dei vigili del fuoco riescono ad arrivare tempestivamente sul luogo dell’intervento. 
2. Il Comune di Braies affidava nel 2017 ad un professionista l’incarico per l’elaborazione di uno studio per poter approvare un nuovo piano del traffico. Le risultanze di tale lavoro portavano l’ente locale a chiedere alla Provincia Autonoma di Bolzano di chiudere temporaneamente la S.P. 47 dalle ore 11 alle ore 13 in caso di esaurimento dei posti adibiti a parcheggio a tutti i veicoli (ad eccezione di quelli relativi a persone disabili, mezzi di soccorso, ospiti delle strutture alberghiere, personale, frontisti, fornitori per attività di carico e scarico nonché veicoli agricoli). 
2.1 Con ordinanza del 19.7.2017 n. 1637, la Provincia Autonoma di Bolzano-Alto Adige, accogliendo tale richiesta comunale, disponeva – in caso di esaurimento dei posti adibiti a parcheggio – la chiusura del tratto stradale dal km 6+500 ai veicoli, ad eccezione di: mezzi di soccorso e di pubblica sicurezza; veicoli per il trasporto di soggetti portatori di handicap; taxi; velocipedi; autobus di linea; veicoli del servizio strade; veicoli dell’Ufficio Parchi Naturali della Provincia di Bolzano; veicoli degli ospiti delle strutture alberghiere e abitanti; veicoli dei fornitori per attività di carico e scarico; veicoli agricoli. Questa procedura veniva reiterata, però con modificazioni, anche per l’anno 2018, la relativa ordinanza del 16.7.2018 n. 1674 disponeva la chiusura della S.P. 47 a partire dal km 2+650 (invece che dal km 6+500), confermando per il resto l’ordinanza precedente. La Provincia, sempre su richiesta del Comune di Braies, con le ordinanze del 10.8.2018, n. 1680 e 1681 revocava le ordinanze precedentemente adottate e disponeva un nuovo divieto di transito, dal 11.8.2018 al 31.8.2018, giornalmente dalle ore 10.30 alle ore 14, sulla S.P. 47 “Braies” (a partire dal km 2+650), a tutti i veicoli ad eccezione dei: mezzi di soccorso e di pubblica sicurezza; veicoli per il trasporto di soggetti portatori di handicap; taxi; veicoli a noleggio con conducente (NCC); velocipedi; autobus di linea; veicoli del servizio strade; veicoli dell’Ufficio Parchi Naturali della Provincia di Bolzano; veicoli degli ospiti delle strutture alberghiere e frontisti; veicoli dei fornitori per attività di carico e scarico; veicoli agricoli. Questa ordinanza veniva successivamente prorogata con l’atto n. del 27.8.2018 n. 1684 fino al 16.9.2018. 
2.2 In preparazione della stagione estiva 2019 il Comune di Braies decideva, rendendo partecipi anche rappresentanti di diverse associazioni di categoria e la cittadinanza stessa, di affidare ad un gruppo di lavoro, denominato “Verkehrskonzept Prags” (concetto del traffico Braies), il compito di analizzare i risultati ottenuti e delibare misure migliori e più efficaci; anche la Provincia scelse una simile strategia partecipativa. I lavori di tali consessi concludevano a confermare la chiusura della strada nei mesi di maggior affollamento, modificando alcuni elementi già decisi precedentemente, e venivano fatti propri dalla Giunta comunale che con delibera del 11.6.2019 n. 167/A/2019 approvava tali misure per l’organizzazione del traffico nel Comune di Braies per l’anno 2019. Il Sindaco notiziava tale volontà dell’amministrazione locale alla Provincia, che adottava l’ordinanza presidenziale del 9.7.2019 n. 1706, disponendo la chiusura della S.P. 47 “Braies” a partire dal km 2+800 e la chiusura della S.P. 80 “Braies vecchia” a partire dal km 0+000 dal 10.7.2019 al 10.9.2019 dalle 10 alle ore 15 a tutti i veicoli ad eccezione dei: mezzi di soccorso e di pubblica sicurezza; veicoli per il trasporto di soggetti portatori di handicap; taxi; NCC fino a 3,5 t; velocipedi; autobus di linea; veicoli del servizio strade; veicoli dell’Ufficio Parchi Naturali della Provincia di Bolzano; veicoli degli ospiti delle strutture alberghiere e abitanti; veicoli dei fornitori per attività di carico e scarico; veicoli agricoli; veicoli di ospiti con una prenotazione confermata in strutture recettive o ristorative situate all’interno delle tratte chiuse al traffico. Dalla cronologia di tali atti emerge che l’accesso al lago veniva quindi gradualmente ampliato, in quanto gli ospiti con una prenotazione confermata in strutture recettive o ristorative e situate all’interno delle tratte chiuse al traffico potevano accedere con il proprio mezzo ed in quanto veniva anche potenziato il trasporto pubblico. 
3. Il signor Josef Ploner, titolare dell’agriturismo “Eggerhof”, vicino al lago di Braies nonché gestore di un parcheggio pubblico sul lago (parcheggio “P2”) riteneva questi atti lesivi dei suoi interessi economici ed impugnava l’ordinanza della Provincia e gli atti comunali propedeutici davanti al T,r,g,a, di Bolzano, chiedendo il loro annullamento ed il risarcimento dei danni patiti. 
3.1 La Provincia di Bolzano ed il Comune di Braies si costituivano in giudizio, contestando il ricorso ed insistendo per la sua reiezione in quanto irricevibile, inammissibile ed infondato. 
3.2 Il T.r.g.a. di Bolzano ha respinto il ricorso con la sentenza n. 89/2020 ritenendo gli atti legittimi e privi di censure. 
4. Avverso tale sentenza il Sig. Ploner ha proposto il presente appello, contestando la sentenza impugnata.
4.1 Si sono costituiti la Provincia Autonoma di Bolzano ed il Comune di Braies, riproponendo le loro eccezioni di inammissibilità del ricorso, chiedendo per il resto il rigetto dell’appello in quanto infondato.
4.2 In vista dell’udienza pubblica entrambe le parti hanno presentato memorie, insistendo nelle proprie avversarie argomentazioni.
4.3 All’udienza pubblica del 31 marzo 2022 il giudizio è stato trattenuto in decisione.
5. Il Collegio ritiene che le plurime eccezioni di inammissibilità del ricorso in appello sollevate dalle amministrazioni resistenti possono essere disattese, essendo venuto alla conclusione che le censure dell’appello sono del tutto infondate.
6. Venendo all’esame dell’appello, che, senza evidenziare precisamente i capi della sentenza che si investono dell’impugnazione, ripropone sostanzialmente le censure sollevate in primo grado, esso può essere riassunto nel modo seguente: 

i) Il T.r.g.a. sarebbe incorso in un errore assumendo effettivamente compiuta la valutazione della situazione del traffico da parte degli enti locali, mentre a dire dell’appellante il dato sarebbe solo presuntivo e non diversamente accertato o comprovato, quindi l’atto sarebbe mancante di adeguata istruttoria e motivazione. 

ii) La forma dell’ordinanza presidenziale costituirebbe uno strumento inadeguato sia perché corrispondente ad una situazione solo ipotizzata e non diversamente risolvibile, ma anche perché non preceduta da una adeguata istruttoria e senza la valutazione di alternative e provvedimenti di tipo diverso. 

iii) Le misure adottate in precedenza non sarebbero state né testate, né usufruite dai visitatori (specie nel periodo di maggiore affluenza), il Sindaco di Braies avrebbe chiesto le nuove limitazioni già dal mese febbraio, in un periodo di scarso afflusso di visitatori. Mancherebbe la valutazione dell’esistenza di una valida alternativa costituita dal parcheggio gestito dall’appellante (il parcheggio P2) in qualità di concessionario del Comune. L’appellante sostiene che la situazione protratta da 3 anni poteva e doveva essere risolta con mezzi strutturali realmente efficaci e non contingenti ed episodici, senza comportare una lesione degli interessi e dei diritti degli operatori economici coinvolti. A prova di ciò l’appellante sostiene che in passato il servizio di navetta sostitutivo sarebbe stato previsto senza alcuna fermata in nessuno dei siti turistici del comprensorio escluso quello finale, l’ordinanza contestata avrebbe eliminato tale anomalia, prevedendo sì alternative, ma – a dire dell’appellante – non effettivamente compensative della condizione privilegiata di chi potrebbe avvalersi dell’unico servizio pubblico garantito ed autorizzato. 

iv) Infine, il sig. Ploner ripropone la richiesta di risarcimento del danno patito in base a queste restrizioni asseritamente illegittime, in quanto vede provato il mancato guadagno che poteva trarre dall’esercizio della propria struttura di agriturismo. 
7. Le censure non hanno alcun pregio.
8.1 Sull’idoneità del provvedimento

Le limitazioni della circolazione venivano adottate dalla Provincia in qualità di ente proprietaria della strada, con ordinanza motivata ai sensi del Codice della strada e resa nota al pubblico mediante i prescritti segnali, potendo disporre in base a tale normativa, per il tempo necessario, la sospensione della circolazione di tutte o di alcune categorie di utenti per motivi di incolumità pubblica ovvero per urgenti e improrogabili motivi attinenti alla tutela del patrimonio stradale o ad esigenze di carattere tecnico, compresi gli obblighi, divieti e limitazioni di carattere temporaneo per ciascuna strada o tratto di essa, o per determinate categorie di utenti, in relazione alle esigenze della circolazione o alle caratteristiche strutturali della strada. Questo anche di fronte al chiaro obbligo da parte dell’ente proprietario di garantire la sicurezza e la fluidità della circolazione (art. art. 6, comma 4, lett. a) e b) del d.lgs. n. 285/1992). L’ordinanza che, in un determinato periodo di criticità di traffico, limita la circolazione, sebbene reiterata negli anni (ma con le necessarie modifiche, che sono l’evidenza reale dell’istruttoria), non è evitabile in base a valide alternative, che neppure l’appellante riesce ad evidenziare. Orbene, al contrario di quanto affermato dall’appellante, l’ordinanza impugnata non risulta ab origine incerta e neanche il risultato di provvedimenti semplicemente reiterati nel tempo. Le amministrazioni rinnovano annualmente numerosi incontri con associazioni di categoria e cittadinanza (attraverso assemblee civiche) al fine di aggiornare soluzioni possibili ed adeguate per regolare l’affluenza turistica al lago di Braies. Inoltre, le analisi e studi di esperti esterni sulla viabilità hanno – come è stato utilmente provato – di anno in anno portato a misure sempre più consone alla situazione eccezionale di traffico nella Valle di Braies (doc. 9 del fascicolo di primo grado della Provincia Autonoma di Bolzano), con ciò confermando la variabilità delle esigenze alle quali si fa fronte.
8.2 Sulla discrezionalità di tale azione amministrativa ed il sindacato giurisdizionale

Come correttamente statuito dal T.r.g.a., la giurisprudenza amministrativa è apparsa univoca nel considerare i provvedimenti limitativi della circolazione stradale come espressioni di scelte ampiamente discrezionali, non sindacabili in sede giurisdizionale se non per manifesta illogicità o irragionevolezza. La regolamentazione del traffico è una disciplina funzionale alla pluralità degli interessi pubblici meritevoli di tutela ed alle diverse esigenze, e sempre che queste rispondano a criteri di ragionevolezza il cui sindacato va compiuto dal giudice amministrativo, in ossequio al principio di separazione dei poteri ed alla tassatività dei casi di giurisdizione di merito, ab externo nei limiti della abnormità (Cons. Stato, sez. V, 2031/2017; id., sez. V, 2255/2015). La limitazione della libertà di circolazione (e di riflesso anche di iniziative economiche) è stata, quindi, ritenuta giustificata quando derivi dall'esigenza di tutela rafforzata di patrimoni ambientali, specie di rilievo mondiale o nazionale (alla luce del valore primario ed assoluto che Costituzione riconosce all'ambiente, al paesaggio, alla salute, Cons. Stato, sez. II, 8631/2019). Se, quindi, in tale ambito i provvedimenti limitativi della circolazione devono necessariamente armonizzarsi al sovraordinato piano generale del traffico, questo non può escludere o limitare totalmente le valutazioni dell’organo amministrativo rispetto alle concrete esigenze di tutela perseguite, purché gli obiettivi siano in linea con quanto posto dal piano del traffico.
8.3 Sulla ponderazione degli interessi sottesi ad eventuali limitazioni della circolazione

Il T.r.g.a. non ha neanche potuto evidenziare alcuna illogicità o irragionevolezza su tale profilo. 
A sostegno di tale deduzione, dalla documentazione versata in giudizio il Collegio rileva i seguenti elementi:

i) d’estate risultano in media più di 2.500 veicoli che quotidianamente non riescono a trovare parcheggio nelle aree dedicate, costretti ad essere bloccati nel traffico per ore prima di riuscire ad effettuare un’inversione e poter tornare a valle;

ii) i turisti parcheggiavano le loro autovetture sulla banchina, ed essendo la strada di larghezza limitata, limitata è pure la banchina, risultando quindi un’alternativa pericolosa; 

iii) la S.P. 47 potrebbe essere considerata come un “vicolo cieco”, non essendo collegata con valichi, confini di Stato o altre strade, quando si arriva al lago, l’unica possibilità è quella di tornare indietro;

iv) i valori tutelati sono quindi chiaramente l’incolumità pubblica e la sicurezza stradale, considerando inoltre che la situazione impedisce una regolare gestione del servizio di trasporto pubblico, delle ambulanze sanitarie e dei vigili del fuoco.
8.4 Sul difetto di istruttoria

L’appellante non offre valide ragioni per poter confutare la statuizione del T.r.g.a. che invece ha ritenuto che le amministrazioni pubbliche hanno adempiuto al loro dovere di una congrua ed adeguata istruttoria. Risulta al Collegio che – seguendo le motivazioni della delibera del Comune di Braies n. 167/2019, della nota del Sindaco del 26.2.2019 e dell’ordinanza della Provincia – una copiosa attività di misurazione, ponderazione e valutazione, affidato a due gruppi di lavoro, appositamente dedicati a tale incombente, denominati “Verkehrskonzept Prags 2019” (guidato dalla Provincia) e “Arbeitsgruppe Verkehr” coordinato dal Comune di Braies, con il supporto tecnico di esperti esterni all’amministrazione (lo Studio TT Tech incaricato dalla Provincia per il rilievo del traffico e lo Studio di ingegneria Bergmeister, incaricato dal Comune per l’elaborazione di misure per l’organizzazione del traffico). La doglianza non è supportata da alcun principio di prova e quindi generica; al contrario, il Collegio può solo rilevare la corretta osservazione del primo giudice quando ha accertato che “L’attuazione del piano di viabilità ed i suoi effetti venivano verificati annualmente”. 
8.5 Sulla mancata motivazione in merito ad alternative ed il bilanciamento degli interessi

Inconferente risulta la critica sull’insufficiente considerazione di alternative. I punti rilevanti possono essere così riassunti. i) Per quanto riguarda la mancante considerazione del parcheggio P2 come valida misura di mitigazione del traffico, le amministrazioni appellate deducono che esso si riempiva, talvolta anche oltre il limite consentito, già alle ore 10 mattina (doc. 10), rilevandosi quindi come non sufficiente. ii) Anche sulle altre misure strutturali adottate dalla pubblica amministrazione (costruzioni di 3 rotatorie e di un parcheggio) va rilevato che, pur migliorando la circolazione del traffico, la Provincia ha puntualmente motivato che non si erano rivelate sufficienti a scongiurare il concreto pericolo di incolonnamento e ciò a causa del sempre crescente numero dei visitatori. iii) Sugli accorgimenti al fine di garantire l’accesso alla S.P. 47 per veicoli di ospiti con prenotazione confermata in albergo o ristorante, il T.r.g.a. ha ritenuto che attraverso l’adozione di siffatte misure venivano correttamente bilanciati gli interessi pubblici e quelli privati, neanche una violazione della parità di trattamento (l’ordinanza presidenziale non impediva a nessuno il raggiungimento di strutture alberghiere e ricettive) e tale valutazione è condivisa dal Collegio. iv) Il divieto di transito lungo la S.P. 47 in ipotesi di esaurimento dei parcheggi a disposizione, adottato nel 2017, nonostante i controlli, non si è rivelato in grado di evitare gli incolonnamenti. Anche l’efficacia della modifica degli orari o delle categorie di veicoli erano puntualmente analizzate dagli esperti incaricati (cfr. documenti 4 e 4/a della Provincia) e non si rilevavano sufficientemente adeguate ad evitare le problematicità del traffico. v) I dati e le esperienze raccolte negli anni rilevati nell’istruttoria hanno evidenziato piuttosto un numero di veicoli diretti verso il lago di gran lunga superiore alla disponibilità di parcheggio ivi disponibile. Le tre rotatorie installate nel corso degli anni, sicuramente utili per l’inversione di marcia dei veicoli in diversi punti nevralgici (imbocco della S.P. 47, incrocio fra la S.P. 47 e la S.P. 80 e nei pressi del lago) non risultavano però sufficienti al fine di eliminare l’ingorgo che l’affluenza dei veicoli causa (di fronte a 700 parcheggi disponibili l’affluenza giornaliera di oltre 3.500 è oggettivamente problematica). vi) L’ordinanza consentiva il transito (cfr. supra, punto 2.2) di una serie di veicoli, profilandosi quindi non come divieto assoluto, bensì un contingentamento del traffico veicolare per determinate tipologie di mezzi di trasporto, riferito ad un periodo circoscritto e per determinate fasce orarie. Non si riesce quindi a seguire l’appellante quando invoca il mancato bilanciamento degli interessi e la ponderazione di punti importanti da valutare. Tanto più che risulta il potenziamento del servizio di trasporto pubblico, fornendo ai turisti un’adeguata alternativa per l’accesso al lago (doc. 16). 
8.6 Sullo sviamento del potere

L’appellante non può essere seguito neanche quando sostiene che il vero obiettivo non sarebbe quello della effettiva valutazione della situazione quanto, invece, quello della definitiva chiusura al traffico veicolare dell’intera valle, denunciando quindi il vizio di sviamento del potere esercitato. Sul punto il T.r.g.a. aveva riconosciuto “inconferenti le affermazioni del ricorrente, quando sostiene che il piano del traffico elaborato della società Bergmeister, non perseguirebbe la finalità di risolvere il problema del grande traffico, bensì avrebbe come scopo quello di creare nel comune di Braies una zona protetta e senza traffico. Non si può certo far credere che l’ordinanza di chiusura al traffico, emessa per affrontare una oggettiva situazione di emergenza dovuta al traffico estivo, sia invece un’anticipazione di quello scopo”. Tale assunto, corretto e logico nel pensiero e nella conclusione, non è stato confutato dall’appellante e che non ha fornito altri dati utili che potrebbero supportare un argomento contrario.
In definitiva il provvedimento si appalesa legittimo. 
8.7 Sulla domanda di risarcimento del danno 

Anche in questo grado di giudizio il Collegio deve rilevare che, dopo lo scrutinio negativo delle doglianze sulla illegittimità dei provvedimenti gravati, questo porta inevitabilmente a ritenere infondata la domanda risarcitoria, mancando il requisito dell’ingiustizia del danno, né si può ravvisare l’elemento soggettivo di una colpa in capo alle amministrazioni appellate, elemento che  non è nemmeno provato o allegato in alcun modo (ex multis Cons. Stato, sez. II, n. 3217/2019).
9. La reiezione dell’appello comporta la conferma della sentenza impugnata. In relazione alla soccombenza, le spese del presente grado sono liquidate come del dispositivo.
P.Q.M.
Il Consiglio di Stato in sede giurisdizionale (Sezione Sesta), definitivamente pronunciando sull'appello, come in epigrafe proposto, lo respinge. Condanna l’appellante al pagamento delle spese di lite, che si liquidano in complessive 6.000,00 € (seimila), di cui 3.000,00 € (tremila) in favore della Provincia Autonoma di Bolzano e 3.000,00 € (tremila) in favore del Comune di Braies, oltre accessori di legge, se dovuti.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 31 marzo 2022 con l'intervento dei magistrati:


Giancarlo Montedoro,	Presidente
Silvestro Maria Russo,	Consigliere
Dario Simeoli,	Consigliere
Stefano Toschei,	Consigliere
Thomas Mathà,	Consigliere, Estensore

Giancarlo Montedoro,	Presidente
Silvestro Maria Russo,	Consigliere
Dario Simeoli,	Consigliere
Stefano Toschei,	Consigliere
Thomas Mathà,	Consigliere, Estensore



IL SEGRETARIO
","Circolazione stradale – Mobilità – Limiti – Discrezionalità - Insindacabilità – Limiti. 

    I provvedimenti limitativi della circolazione stradale sono espressione di scelte ampiamente discrezionali, non sindacabili in sede giurisdizionale se non per manifesta illogicità o irragionevolezza (1). 

(1) Ha chiarito la Sezione che la regolamentazione del traffico è una disciplina funzionale alla pluralità degli interessi pubblici meritevoli di tutela ed alle diverse esigenze, e sempre che queste rispondano a criteri di ragionevolezza il cui sindacato va compiuto dal giudice amministrativo, in ossequio al principio di separazione dei poteri ed alla tassatività dei casi di giurisdizione di merito, ab externo nei limiti della abnormità (Cons. Stato, sez. V, n. 2031 del 2017; id. n. 2255 del 2015). La limitazione della libertà di circolazione (e di riflesso anche di iniziative economiche) è stata, quindi, ritenuta giustificata quando derivi dall'esigenza di tutela rafforzata di patrimoni ambientali, specie di rilievo mondiale o nazionale (alla luce del valore primario ed assoluto che Costituzione riconosce all'ambiente, al paesaggio, alla salute, Cons. Stato, sez. II, n. 8631 del 2019). I provvedimenti limitativi della circolazione stradale sono, dunque, espressione di scelte ampiamente discrezionali, non sindacabili in sede giurisdizionale se non per manifesta illogicità o irragionevolezza. Se, quindi, in tale ambito i provvedimenti limitativi della circolazione devono necessariamente armonizzarsi al sovraordinato piano generale del traffico, questo non può escludere o limitare totalmente le valutazioni dell’organo amministrativo rispetto alle concrete esigenze di tutela perseguite, purché gli obiettivi siano in linea con quanto posto dal piano del traffico. ​​​​​​​",Circolazione stradale
https://www.giustizia-amministrativa.it/web/guest/-/azione-di-risarcimento-danni-proposta-in-via-principale-dopo-il-giudicato-di-annullamento-dell-esito-di-una-procedura-concorsuale,"
Azione di risarcimento danni proposta in via principale dopo il giudicato di annullamento dell'esito di una procedura concorsuale
","N. 00131/2019 REG.PROV.COLL.
N. 00043/2019 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Regionale di Giustizia Amministrativa di Trento
(Sezione Unica)
ha pronunciato la presente
SENTENZA
sul ricorso numero di registro generale 43 del 2019, proposto dalla società Damiani - Holz&Ko S.p.a. e dalla società I.T.I. Impresa Generale S.p.a., in persona dei rispettivi legali rappresentanti pro tempore, rappresentate e difese dall’avvocato Paolo Segalerba, con domicilio digitale come da PEC da Registri di Giustizia;

contro
- APAC – Agenzia provinciale per gli appalti e contratti, non costituita in giudizio;- Provincia autonoma di Trento, in persona del Presidente pro tempore, rappresentata e difesa dagli avvocati Nicolò Pedrazzoli, Sabrina Azzolini e Giuliana Fozzer dell’Avvocatura della Provincia, con domicilio digitale come da PEC da Registri di Giustizia e domicilio eletto presso l’avvocato Sabrina Azzolini in Trento, Piazza Dante n. 15, nella sede dell’Avvocatura provinciale;- Comune di Nago -Torbole, in persona del Sindaco pro tempore, rappresentato e difeso dall’Avvocatura Distrettuale dello Stato di Trento, con domicilio digitale come da PEC da Registri di Giustizia e domicilio eletto in Trento, Largo Porta Nuova n. 9, nella sede dell’Avvocatura; 

nei confronti
Mak Costruzioni S.r.l., non costituita in giudizio; 

per la condanna
delle Amministrazioni intimate al risarcimento dei danni dalle subiti dalle ricorrenti a causa dei provvedimenti dichiarati illegittimi e, per l’effetto, annullati dal Consiglio di Stato, Sez. V, con la sentenza n. 13 del 2 gennaio 2019, in accoglimento dell’appello proposto avverso la sentenza del Tribunale Regionale di Giustizia Amministrativa di Trento n. 305 del 20 novembre 2017.

Visti il ricorso e i relativi allegati;
Visti gli atti di costituzione in giudizio della Provincia autonoma di Trento e del Comune di Nago-Torbole;
Visti tutti gli atti della causa;
Relatore nell’udienza pubblica del giorno 10 ottobre 2019 il dott. Carlo Polidori e uditi, per le parti, l’avvocato Paolo Segalerba, l’avvocato Sabrina Azzolini e l’avvocato dello Stato Davide Volpe;
Ritenuto e considerato in fatto e diritto quanto segue.

FATTO
1.	L’Agenzia provinciale per gli appalti e contratti (di seguito APAC) della Provincia di Trento ha indetto - su delega del Comune di Nago Torbole - una procedura negoziata, da svolgersi mediante gara telematica e da aggiudicarsi secondo il criterio del prezzo più basso determinato mediante offerta a prezzi unitari, per l’affidamento per l’affidamento dei lavori di realizzazione della nuova sede municipale nel Comune di Nago Torbole, lotto 2 “struttura prefabbricata in legno - codice CIG 6991593D0D”.
2.	Il RTI Damiani-Holz&Ko ha preso parte alla gara, ma è stato escluso per violazione della lex specialis in quanto l’offerta economica-lista delle categorie era stata inserita nella busta amministrativa, invece che nella busta economica, ed in data 22 maggio 2017 la gara è stata aggiudicata alla società MAK Costruzioni. Il RTI Damiani-Holz&Ko ha impugnato la propria esclusione, deducendo che l’anomalia riscontrata era imputabile all’errato funzionamento del portale telematico della Provincia, ed il seggio di gara, all’esito di apposita istruttoria, ha provveduto, da un lato, ad annullare in autotutela la disposta esclusione e, dall’altro, ad escludere nuovamente il predetto RTI in quanto «la lista delle categorie presentata dal ricorrente è quella di cui al file denominato NT41864 Lista Munic Nago Torbole, fornito dall’amministrazione con l’invito alla partecipazione prot. n. 16011 del 20 marzo 2017 quindi nella vecchia versione, invece che quella sostituita in sede di proroga della scadenza di presentazione delle offerte in data 5 aprile 2017 con nota prot. n. 1985588 e da utilizzarsi a pena di esclusione in quanto erano state modificate le voci 18 e 414», confermando l’aggiudicazione in favore della Mak Costruzioni. Il predetto RTI ha impugnato con motivi aggiunti la nuova esclusione e la conferma dell’aggiudicazione alla società Mak Costruzioni.
3.	Questo Tribunale con la sentenza n. 305 del 20 novembre 2017 ha dichiarato improcedibile il ricorso avverso il primo provvedimento di esclusione ed ha respinto le domande proposte con i motivi aggiunti - ivi compresa quella di «condanna al risarcimento di tutti i danni per effetto degli impugnati provvedimenti e dell’illegittima condotta tenuta dall’amministrazione ex art. 30 d.lgs. n. 104/2010 per il caso di mancata riammissione alla gara» - valorizzando la disposizione del comma 6 dell’art. 57 (“Aggiudicazione al prezzo più basso determinato mediante offerta a prezzi unitari”) del d.P.P. di Trento (“Regolamento di attuazione della legge provinciale 10 settembre 1993, n. 26 concernente norme in materia di lavori pubblici di interesse provinciale e per la trasparenza negli appalti e di altre norme provinciali in materia di lavori pubblici”), secondo la quale “comporta l’esclusione automatica dell’offerta il mancato utilizzo del modulo fornito dall’amministrazione aggiudicatrice per l’indicazione dei prezzi”.
4.	Il Consiglio di Stato con la sentenza n. 13/2019 del 2 gennaio 2019 - in parziale accoglimento dell’appello proposto dalle società Damiani - Holz&Ko e I.T.I. Impresa Generale avverso la predetta sentenza n. 305/2017 - ha annullato i provvedimenti impugnati in primo grado (ossia il provvedimento assunto nella seduta di gara di data 3 maggio 2017, con cui è stata disposta l’esclusione del RTI Damiani – Holz&Ko, il provvedimento assunto nella seduta di gara del 22 maggio 2017, con cui è stata disposta l’aggiudicazione in favore della società Mak Costruzioni, nonché la lex specialis, nella parte in cui prevede che il documento “lista delle lavorazioni e forniture” e il documento di “sintesi dell’offerta” devono essere classificati nella categoria “Allegato economico” a pena di esclusione). In particolare è stato evidenziato in motivazione che «negli appalti a corpo in cui la somma complessiva offerta copre l’esecuzione di tutte le prestazioni contrattuali, l’elenco prezzi analitico risulta irrilevante»; che, se la lex specialis (e la norma regolamentare a monte) venisse interpretata nel senso cioè dell’aver previsto a pena di esclusione, per lavori da aggiudicarsi a corpo, l’utilizzo di un determinato elenco predisposto dall’Amministrazione, «la relativa previsione non sfuggirebbe alla comminatoria di nullità di cui all’art. 83, comma 3, d.lgs. n. 50 del 2016, che, come è noto, stabilisce la nullità delle clausole che introducono cause di esclusione ulteriori rispetto a quello previste dalla legge»; che «ciò vale anche per la previsione regolamentare che, se interpretata nei termini sostenuti dalle Amministrazioni resistenti, si porrebbe in insanabile contrasto con un principio fondamentale della legislazione statale in materia di affidamento dei contratti pubblici (quello della tassatività delle cause di esclusione, specie in presenze di carenze meramente formali prive di alcuna incidenza sullo svolgimento della gara) dotato di copertura costituzionale e comunitaria, come tale capace di imporsi e prevalere anche rispetto agli enti titolari di potestà legislativa primaria (il che consente di superare le difese svolte dalla Provincia autonoma di Trento nell’ultima memoria depositata in vista dell’odierna udienza di discussione)». Il Consiglio di Stato si è però pronunciato negativamente sia sulla «domanda di inefficacia del contratto stipulato tra il Comune di Nago Torbole e l’impresa Mak Costruzioni s.r.l. (depositato in giudizio il 18 ottobre 2017)», sia sulla «domanda risarcitoria proposta in via subordinata dalla originaria ricorrente». Riguardo alla prima domanda è stato precisato che «i lavori risultano ormai interamente eseguiti e non vi è, quindi, effettiva possibilità di subentro da parte del R.T.I. appellante» (punto 19 della motivazione). Inoltre - come si legge al punto 20 della motivazione - «Non può in questa sede essere esaminata la domanda risarcitoria proposta in via subordinata dalla originaria ricorrente. La domanda risulta, infatti, inammissibile in questo giudizio, in quanto in primo grado è stata proposta solo formalmente (senza l’articolazione di specifici motivi diretti alla dimostrazione dei presupposti della responsabilità e alla quantificazione del danno) ed è stata poi effettivamente articolata, con specifici motivi, solo nel giudizio di appello, in violazione, però, del divieto di proporre domande nuove sancito dall’art. 104 c.p.a.».
5.	Le società Damiani - Holz&Ko e I.T.I. Impresa Generale con il ricorso oggi in esame - muovendo dal presupposto che il Consiglio di Stato con la sentenza n. 13/2019 si sia limitato a rilevare l’impossibilità di esaminare in sede di appello «la domanda risarcitoria ivi proposta dalle appellanti per la prima volta in via subordinata ... giusta il divieto di domande nuove in appello sancito dall’art. 104 c.p.a.» - ripropongono innanzi a questo Tribunale la domanda di condanna delle Amministrazioni in epigrafe indicate al risarcimento dei danni causati dai provvedimenti annullati con la predetta sentenza n. 13/2019, complessivamente quantificati nella misura di euro 319.160,79 (di cui euro 158.408,06 a titolo mancato profitto, euro 49.813,86 a titolo di danno curriculare, euro 81.544,3 a titolo di danno da mancato ammortamento di materiali e manodopera originariamente destinata all’affidamento, ed euro 29.394,57 a titolo di spese di partecipazione alla gara). A supporto di tale domanda le ricorrenti deducono che dall’accertata illegittimità dei provvedimenti annullati discende il loro diritto di ottenere il ristoro, per equivalente, dei danni subiti, attesa l’impossibilità di ottenere la richiesta tutela in forma specifica.
6.	Il Comune di Nago Torbole si è costituito in giudizio e con memoria depositata in data 16 luglio 2019 ha eccepito preliminarmente la propria carenza di legittimazione passiva, sostenendo che nel caso in esame si tratta di una gara curata dall’APAC e che, quindi, la legittimazione passiva spetta esclusivamente alla centrale di committenza che si è occupata della gara e, per essa, alla Provincia autonoma di Trento. Nel merito il Comune ha eccepito innanzi tutto l’infondatezza dell’azione risarcitoria per inosservanza del dovere di ordinaria diligenza di cui all’art. 1227, comma 2, c.c. e agli artt. 30, comma 3, e 124, comma 2, c.p.a., osservando che le ricorrenti hanno impugnato la propria esclusione e l’aggiudicazione alla controinteressata in tempi oltremodo lunghi; hanno interposto appello avverso l’ordinanza cautelare a sé sfavorevole oltre trenta giorni dopo il deposito dell’ordinanza stessa, quando il Tribunale aveva già fissato l’udienza di merito, e poi hanno rinunciato all’appello cautelare; non hanno svolto dinanzi al Tribunale la domanda di declaratoria di inefficacia del contratto, limitandosi ad invocarla quale clausola di stile; non hanno svolto dinanzi al Tribunale neppure la domanda di subentro nel contratto stipulato dal Comune e non si sono mai rese disponibile al subentro; hanno appellato la sentenza n. 305/2017 a ridosso della scadenza del termine di legge ed hanno poi rinunciato alla domanda cautelare di sospensione dell’efficacia della sentenza stessa, sicché il Consiglio di Stato si è pronunciato quando l’appalto era già stato integralmente eseguito. Sempre nel merito, il Comune ha eccepito che le ricorrenti non hanno provato che si sarebbero aggiudicate l’appalto ed ha contestato le singole voci di danno allegate da controparte. In via ulteriormente subordinata, per il caso in cui fosse ritenuta fondata la domanda risarcitoria, il Comune ha chiesto una riduzione dell’entità del risarcimento ai sensi dell’art. 1227, comma 1, c.c. e degli artt. 30, comma 3, e 124, comma 2, c.p.a., per concorso di colpa del danneggiato nella causazione del danno.
7.	Anche la Provincia autonoma di Trento si è costituita in giudizio e con memoria depositata in data 9 settembre 2019 ha preliminarmente eccepito la nullità della notifica del ricorso, perché avrebbe dovuto essere effettuata all’indirizzo PEC pubblicato, a cura della Provincia stessa, nel Registro degli indirizzi PEC delle Amministrazioni pubbliche (c.d. ReGIndE), nonché l’inammissibilità dell’azione risarcitoria «per consumazione del potere di appellare il capo della sentenza di primo grado del TRGA di Trento 305/2017 recante il rigetto dell’istanza risarcitoria, passato in giudicato». A tal riguardo la Provincia premette che la statuizione con cui il Consiglio di Stato ha dichiarato inammissibile la domanda risarcitoria «è erronea, in quanto la domanda di risarcimento del danno non era affatto nuova, in quanto già formulata in primo grado e solo ulteriormente articolata in secondo grado; l’aspecificità dei motivi dedotti a sostegno della domanda di risarcimento del danno formulata in primo grado, avrebbe potuto comportare tuttalpiù l’inammissibilità in primo grado dei motivi aspecifici ex articolo 40, comma 2, c.p.a., non certo l’inammissibilità dell’appello sul rigetto della domanda risarcitoria per violazione dell’articolo 104 c.p.a., sulla quale comunque il Consiglio di Stato avrebbe eventualmente potuto pronunciare in via equitativa ex art. 1226 c.c., come richiesto dalla parte con l’atto d’appello». Pertanto le ricorrenti avrebbero dovuto impugnare la sentenza n. 13/2019 nella parte in cui dichiara l’inammissibilità della domanda risarcitoria per violazione della preclusione di domande nuove nel grado di appello. Inoltre la Provincia rammenta che le sentenze che dichiarano l’inammissibilità dell’appello di una sentenza o di un capo della sentenza comportano, ai sensi dell’art. 358 c.p.c., la “non riproponibilità dell’appello” anche se non è decorso il termine fissato dalla legge, con conseguente formazione del giudicato sul capo della sentenza impugnato con l’appello dichiarato inammissibile (ossia, nel caso in esame, sul capo della sentenza recante il rigetto della domanda di risarcimento del danno). Pertanto, qualora l’articolo 30, comma 5, c.p.a. - invocato da controparte - fosse interpretato nel senso di consentire la riproposizione in primo grado della domanda risarcitoria entro il termine di 120 giorni dal passaggio in giudicato della sentenza che ha statuito l’inammissibilità dell’appello avverso il rigetto della domanda stessa, già formulata in primo grado, si consentirebbe alla parte interessata di tenere una condotta processuale non improntata a diligenza, in palese violazione del principio della consumazione del potere di impugnazione, sancito all’art. 358 c.p.c. e dell’art. 44 della legge n. 69 del 2009. Nel merito la Provincia ha eccepito innanzi tutto l’infondatezza dell’azione risarcitoria, sia per carenza del presupposto dell’antigiuridicità della condotta (in quanto le amministrazioni resistenti si sono attenute a quanto previsto dall’articolo 57, comma 6, del Regolamento di attuazione della legge provinciale n. 26/1993, mentre il percorso motivazionale della sentenza n. 13/2019 «è lacunoso ed erroneo e comunque inidoneo ad individuare la norma di legge, di rango sovraordinato rispetto alla fonte regolamentare, che consente di disapplicare o considerare nulla la previsione dell’esclusione contenuta nell’articolo 57, comma 6, del Regolamento»), sia per carenza del rapporto di causalità tra la condotta dell’Amministrazione provinciale ed il danno-evento lamentato dalle ricorrenti (che hanno comunque tenuto una condotta negligente rispetto alla disciplina di gara); difatti se la stazione appaltante, disapplicando la noma regolamentare, avesse ammesso a partecipare le due concorrenti escluse, la migliore offerta sarebbe risultata quella presentata dal concorrente ATI Rubner. Anche la Provincia ha poi eccepito, ai sensi e per gli effetti dell’art. 1227, comma 2, c.c. e dell’art. 30, comma 3, c.p.a., che il danno conseguente all’esclusione dalla gara è imputabile alla condotta processuale delle ricorrenti ed ha contestato le singole voci di danno allegate con il ricorso. Da ultimo la Provincia - premesso che l’APAC ha svolto, a beneficio del Comune di Nago Torbole, attività di committenza ausiliarie per l’individuazione dell’affidatario dell’appalto e che l’Amministrazione provinciale, in considerazione della pendenza del giudizio concernente la legittimità dei provvedimenti impugnati, aveva invitato il Comune «a valutare l’opportunità di non procedere alla stipulazione del contratto fino all’esito del contenzioso» - ha eccepito che l’APAC non può comunque essere ritenuta responsabile dei danni conseguenti alla decisione del Comune di stipulare il contratto di appalto in pendenza del giudizio di primo grado; pertanto la verificazione del danno consistente nella impossibilità di aggiudicare l’appalto alle ricorrenti sarebbe semmai da imputare esclusivamente al Comune.
8.	Tutte le parti del giudizio hanno depositato memorie di replica. In particolare le ricorrenti con memoria depositata in data 9 settembre 2019 hanno replicato alla seconda eccezione processuale sollevata dalla Provincia osservando che la stessa è formulata in termini contraddittori e, quindi, non consente «di prendere debitamente posizione sulla stessa, con compromissione del principio del contraddittorio», e che il presente giudizio non è la sede nella quale può discutersi dell’error in judicando che - ad avviso della Provincia - vizierebbe la sentenza del Consiglio di Stato n. 13/2019. Inoltre le ricorrenti hanno replicato alla tesi della Provincia secondo la quale il giudicato formatosi sulla sentenza del Consiglio di Stato precluderebbe la riproposizione della domanda risarcitoria innanzi a questo Tribunale, osservando che la tesi sarebbe smentita da una semplice lettura di tale sentenza, dalla quale si evincerebbe che «il Consiglio di Stato non dichiara in alcun modo inammissibile l’appello, che anzi viene integralmente accolto», ma «si limita a ritenere l’inammissibilità di una domanda nuova proposta per la prima volta in appello». In definitiva, secondo le ricorrenti, «la condanna delle Amministrazioni nell’an, costituisce ... il presuspposto della conseguente azione risarcitoria di cui all’art. 30, comma 5, c.p.a.», fermo restando che la mancata compiuta articolazione della domanda risarcitoria nel primo grado di giudizio «è dipesa dal fatto che l’interesse attuale in capo al RTI Damiani a coltivare tale domanda gradata, è sorto solamente per effetto dell’avvenuto deposito da parte della difesa del Comune di Nago Torbole, nel corso del giudizio di primo grado e nel termine istruttorio in vista dell’udienza di merito, del contratto di appalto stipulato con la controinteressata».
9.	Alla pubblica udienza del 10 ottobre 2019 il ricorso è stato chiamato e trattenuto in decisione.
DIRITTO
1.	É fondata l’eccezione di inammissibilità del ricorso sollevata dalla Provincia di Trento, nella parte in cui viene dedotto che si è formato il giudicato sul capo della sentenza del Consiglio di Stato n. 13/2019 con cui è stata dichiarata inammissibile la domanda di risarcimento dei danni che le ricorrenti affermano di aver subito e, quindi, deve ritenersi preclusa la possibilità di riproporre la domanda stessa innanzi a questo Tribunale, invocando l’art. 30, comma 5, c.p.a..
2.	Preliminarmente è doveroso evidenziare che - come correttamente affermato dalle ricorrenti - non è il presente giudizio la sede ove valutare la correttezza della decisione assunta dal Consiglio di Stato con la predetta sentenza. Spetta invece al Collegio individuare gli effetti del giudicato formatosi su tale pronuncia, nonchè interpretare la disposizione dell’art. 30, comma 5, c.p.a., al fine di stabilire se la stessa possa essere letta nel senso indicato dalle ricorrenti, ossia nel senso dell’ammissibilità della riproposizione, innanzi al giudice di prime cure, della domanda risarcitoria non esaminata dal Consiglio di Stato nel giudizio di appello, in ragione del divieto di proporre domande nuove nel grado di appello, sancito dall’art. 104 c.p.a..
3.	Sempre in via preliminare il Collegio ritiene che la suddetta eccezione non sia stata formulata in termini tali da pregiudicare il diritto di difesa. Infatti le ricorrenti con la memoria depositata in data 9 settembre 2019 hanno diffusamente replicato alle argomentazioni della Provincia sulla portata del giudicato formatosi sulla sentenza n. 13/2019 ed hanno ribadito le ragioni per cui la domanda risarcitoria dovrebbe ritenersi ammissibile nel presente giudizio, in applicazione dell’art. 30, comma 5, c.p.a.
4.	Tanto premesso, deve rilevarsi che talune affermazioni contenute nella memoria di replica delle ricorrenti sono smentite da una semplice lettura della sentenza n. 13/2019. Le ricorrenti affermano che «il Consiglio di Stato non dichiara in alcun modo inammissibile l’appello, che anzi viene integralmente accolto», ma tale affermazione è smentita sia dai punti 19 e 20 della motivazione della predetta sentenza (dai quali risulta che il Consiglio di Stato si è pronunciato negativamente tanto sulla «domanda di inefficacia del contratto stipulato tra il Comune di Nago Torbole e l’impresa Mak Costruzioni s.r.l.», quanto sulla «domanda risarcitoria proposta in via subordinata dalla originaria ricorrente»), sia dal dispositivo della sentenza stessa (con cui il Consiglio di Stato «pronunciando sull’appello, come in epigrafe proposto, lo accoglie, nei sensi di cui in motivazione», così facendo riferimento proprio ai punti 19 e 20 della motivazione). Le ricorrenti affermano poi che «la condanna delle Amministrazioni nell’an, costituisce ... il presuspposto della conseguente azione risarcitoria di cui all’art. 30, comma 5, c.p.a.», ma dalla lettura della sentenza n. 13/2019 si evince che il Giudice di appello, in riforma della sentenza di questo Tribunale, ha accolto solo la domanda di annullamento dei provvedimenti impugnati in primo grado, il che non implica affatto un’automatica positiva delibazione sull’an debeatur della domanda risarcitoria.
5.	Quanto alla portata del giudicato formatosi sulla sentenza n. 13/2019, giova innanzi tutto ribadire che questo Tribunale con la sentenza n. 305/2017 si è pronunciato anche sulla domanda (proposta dalle ricorrenti con i motivi aggiunti) di «condanna al risarcimento di tutti i danni per effetto degli impugnati provvedimenti e dell’illegittima condotta tenuta dall’amministrazione ex art. 30 d.lgs. n. 104/2010 per il caso di mancata riammissione alla gara», rigettandola (nel dispositivo della sentenza si legge che: «Per le ragioni esposte il ricorso per motivi aggiunti, e le domande con esso formulate, vanno rigettati»). Al riguardo le società ricorrenti nell’atto di appello hanno precisato quanto segue: «Per la sola denegata ipotesi in cui lo sviluppo esecutivo dell’appalto - alle appellanti non noto - dovesse considerarsi, alla data di decisione del presente ricorso, tale da non consentire l’attuazione della richiesta tutela in forma specifica, si provvede qui di seguito a specificare la domanda risarcitoria per equivalente, già spiegata in via subordinata nel giudizio di primo grado, ai sensi dell’art. 30, V comma, c.p.a., quantificando e giustificando l’importo dei relativi maggiori costi e danni in ragione dei seguenti criteri e parametri, positivamente fissati dall’Adunanza Plenaria del Consiglio di Stato nella sentenza 12 maggio 2017, n. 2, e da valutarsi a cura dell’adito Supremo Collegio, ove ritenuto, anche in via equitativa». Tuttavia, secondo quanto si legge nella motivazione della sentenza del Consiglio di Stato n. 13/2019 (punto 20), «Non può in questa sede essere esaminata la domanda risarcitoria proposta in via subordinata dalla originaria ricorrente. La domanda risulta, infatti, inammissibile in questo giudizio, in quanto in primo grado è stata proposta solo formalmente (senza l’articolazione di specifici motivi diretti alla dimostrazione dei presupposti della responsabilità e alla quantificazione del danno) ed è stata poi effettivamente articolata, con specifici motivi, solo nel giudizio di appello, in violazione, però, del divieto di proporre domande nuove sancito dall’art. 104 c.p.a.». Ebbene - come già accennato - da tali affermazioni del Consiglio di Stato si desume che la domanda risarcitoria formulata in appello è stata dichiarata inammissibile, sicché trova senz’altro applicazione la regola fissata dall’art. 358 c.p.c. (rubricato “Non riproponibilità d’appello dichiarato inammissibile o improcedibile”) - da ritenersi valida anche nel processo amministrativo ai sensi dell’art. 39, comma 1, c.p.a. (Consiglio di Stato, Sez. IV, 7 luglio 2000, n. 3818) - secondo la quale “L’appello dichiarato inammissibile o improcedibile non può essere riproposto, anche se non è decorso il termine fissato dalla legge”. Tale regola comporta la formazione del giudicato sul capo della sentenza impugnato con l’appello dichiarato inammissibile. Dunque, se si ammettesse che - come prospettato dalle ricorrenti - una domanda dichiarata inammissibile in appello possa essere riproposta innanzi al giudice di prime cure, si perverrebbe ad eludere surrettiziamente il disposto dell’art. 358 c.p.c.
6.	Né a diverse conclusioni può pervenirsi, nel caso in esame, facendo applicazione della disposizione dell’art. 30, comma 5, c.p.a. - secondo il quale “Nel caso in cui sia stata proposta azione di annullamento la domanda risarcitoria può essere formulata nel corso del giudizio o, comunque, sino a centoventi giorni dal passaggio in giudicato della relativa sentenza” - disposizione che, invece, le ricorrenti erroneamente ritengono applicabile sul presupposto che il Consiglio di Stato abbia dichiarato l’azione risarcitoria inammissibile solo nel giudizio di appello, così facendo implicitamente salva la possibilità di riproporre la domanda stessa innanzi al giudice di prime cure. Al riguardo il Collegio osserva che - qualora l’azione risarcitoria sia proposta non già autonomamente (nel qual caso trova applicazione l’art. 30, comma 3, primo periodo, c.p.a.), bensì subordinatamente alla domanda di annullamento del provvedimento ritenuto illegittimo - l’art. 30, comma 5, prospetta al ricorrente una netta alternativa: o l’azione risarcitoria viene proposta nel corso del giudizio di annullamento, nel qual caso il giudice di prime cure e (in caso di appello) il Consiglio di Stato si pronunciano su entrambe le domande; oppure l’azione risarcitoria viene proposta dopo il passaggio in giudicato della sentenza che pronuncia sull’azione di annullamento, nel qual caso trova applicazione il termine decadenziale di 120 giorni ed il giudice di prime cure e (in caso di appello) il Consiglio di Stato si pronunciano solo sull’azione risarcitoria. Non è, quindi, possibile comprendere nel secondo caso la fattispecie in esame - nella quale sia questo Tribunale (con la sentenza n. 305/2017), sia il Consiglio di Stato (con la sentenza n. 13/2019) si sono già pronunciati anche sulla domanda risarcitoria delle ricorrenti - ostando la regola del ne bis in idem, secondo la quale una domanda giudiziale, quando è già stata ritenuta inammissibile, tardiva o è stata rigettata, e comunque è stata già definita con sentenza passata in giudicato, non può essere riproposta in un nuovo giudizio (Consiglio di Stato, Sez. IV, 19 marzo 2015, n. 1509). Del resto l’art. 30, comma 5, c.p.a., quando afferma la possibilità di proporre la domanda risarcitoria “sino a centoventi giorni dal passaggio in giudicato della relativa sentenza”, si riferisce evidentemente alla sentenza che ha pronunciato solo sulla domanda di annullamento e non anche alla sentenza che ha pronunciato su entrambe le domande (quella di annullamento e quella risarcitoria).
7.	In definitiva il ricorso deve essere dichiarato inammissibile perché sul capo della sentenza n. 305/2017 recante il rigetto della domanda risarcitoria spiegata in primo grado dalle ricorrenti si è formato il giudicato per effetto della parziale declaratoria di inammissibilità dell’appello (di cui al punto 20 della sentenza del Consiglio di Stato n. 13/2019), con conseguente radicale preclusione sia della riproposizione (da parte delle ricorrenti) della domanda stessa innanzi a questo Tribunale, sia di ogni valutazione (da parte di questo Tribunale) in merito alle ragioni per le quali le ricorrenti non hanno coltivato tale domanda nell’ambito del giudizio di primo grado.
8.	Tenuto conto della parziale novità delle questioni trattate, sussistono i presupposti per compensare integralmente tra le parti le spese di lite.
P.Q.M.
Il Tribunale Regionale di Giustizia Amministrativa per la Regione autonoma del Trentino - Alto Adige/Südtirol, sede di Trento, definitivamente pronunciando sul ricorso n. 43/2019, lo dichiara inammissibile.
Spese compensate.
Ordina che la presente sentenza sia eseguita dall’autorità amministrativa.
Così deciso in Trento nella camera di consiglio del giorno 10 ottobre 2019 con l’intervento dei magistrati:


Roberta Vigotti,	Presidente
Carlo Polidori,	Consigliere, Estensore
Antonia Tassinari,	Consigliere

Roberta Vigotti,	Presidente
Carlo Polidori,	Consigliere, Estensore
Antonia Tassinari,	Consigliere



IL SEGRETARIO
","Risarcimento danni - Azione risarcitoria - Successiva alla formazione del giudicato che ha dichiarato inammissibile la domanda di risarcimento - Inammissibilità.
 
                 É inammissibile il ricorso proposto per ottenere il risarcimento del danno in via principale, dopo la formazione del giudicato che ha dichiarato inammissibile la domanda di risarcimento dei danni che le ricorrenti affermano di aver subito, dovendo ritenersi preclusa la possibilità di riproporre la domanda stessa in primo grado, invocando l’art. 30, comma 5, c.p.a. (1).
 
(1) La disposizione dell’art. 30, comma 5, c.p.a., non può essere letta nel senso dell’ammissibilità della riproposizione, innanzi al giudice di prime cure, della domanda risarcitoria non esaminata dal Consiglio di Stato nel giudizio di appello, in ragione del divieto di proporre domande nuove nel grado di appello, sancito dall’art. 104 c.p.a. (Nel caso di specie il giudice di appello, in riforma della sentenza del TRGA, ha accolto solo la domanda di annullamento dei provvedimenti impugnati in primo grado, ma non ha esaminato l’an debeatur della domanda risarcitoria, dichiarandola inammissibile per entrambi i gradi di giudizio).
La regola posta dall'art. 358 c.p.c. (rubricato “Non riproponibilità d’appello dichiarato inammissibile o improcedibile”) - da ritenersi valida anche nel processo amministrativo ai sensi dell’art. 39, comma 1, c.p.a. (Consiglio di Stato, Sez. IV, 7 luglio 2000, n. 3818) - secondo la quale “L’appello dichiarato inammissibile o improcedibile non può essere riproposto, anche se non è decorso il termine fissato dalla legge”) comporta la formazione del giudicato sul capo della sentenza impugnato con l’appello dichiarato inammissibile. 
Qualora l’azione risarcitoria sia proposta non già autonomamente (nel qual caso trova applicazione l’art. 30, comma 3, primo periodo, c.p.a.), bensì subordinatamente alla domanda di annullamento del provvedimento ritenuto illegittimo, l’art. 30, comma 5 prospetta al ricorrente una netta alternativa: o l’azione risarcitoria viene proposta nel corso del giudizio di annullamento, nel qual caso il giudice di prime cure e (in caso di appello) il Consiglio di Stato si pronunciano su entrambe le domande; oppure l’azione risarcitoria viene proposta dopo il passaggio in giudicato della sentenza che pronuncia sull’azione di annullamento, nel qual caso trova applicazione il termine decadenziale di 120 giorni ed il giudice di prime cure e (in caso di appello) il Consiglio di Stato si pronunciano solo sull’azione risarcitoria. Non è possibile comprendere nel secondo caso la fattispecie in cui sia in primo, sia in secondo grado, il giudice si sia già pronunciato anche sulla domanda risarcitoria; del resto l’art. 30, comma 5, c.p.a., quando afferma la possibilità di proporre la domanda risarcitoria “sino a centoventi giorni dal passaggio in giudicato della relativa sentenza”, si riferisce evidentemente alla sentenza che ha pronunciato solo sulla domanda di annullamento e non anche alla sentenza che ha pronunciato su entrambe le domande (quella di annullamento e quella risarcitoria).",Risarcimento danni
https://www.giustizia-amministrativa.it/web/guest/-/il-requisito-tecnico-professionale-relativo-al-possesso-di-un-determinato-fatturato-c3-a8-soddisfatto-anche-se-il-contratto-a-suo-tempo-stipulato-vie,"
Il requisito tecnico professionale relativo al possesso di un determinato fatturato è soddisfatto anche se il contratto a suo tempo stipulato viene successivamente caducato, purché le prestazioni siano state effettivamente eseguite
","N. 09428/2022REG.PROV.COLL.
N. 03369/2022 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Quarta)
ha pronunciato la presente
SENTENZA
sul ricorso numero di registro generale 3369 del 2022, proposto dalla società Ciclat Trasporti Ambiente soc. coop. a r.l., in persona del legale rappresentante pro tempore, rappresentata e difesa dagli avvocati Andreina Degli Esposti e Riccardo Villata, con domicilio digitale come da PEC da Registri di giustizia e domicilio eletto presso lo studio dei difensori in Roma, via Giuseppe Caccini 1; 

contro
la Provincia di Fermo ed il Comune di Sant'Elpidio a Mare, non costituiti in giudizio; 

nei confronti
della società Impregico s.r.l., in persona del legale rappresentante pro tempore, rappresentata e difesa dagli avvocati Vito Aurelio Pappalepore e Sara Cacciatore, con domicilio digitale come da PEC da Registri di giustizia e domicilio eletto presso lo studio dei difensori in Roma, via Guglielmo Calderini 68;

per la riforma
della sentenza del T.a.r. Marche, sez. I, 18 gennaio 2022 n. 46, nella parte in cui ha respinto il ricorso n. 520/2021 R.G. proposto:
a) per l’annullamento della determinazione 4 ottobre 2021 n.670, della Provincia di Fermo recante l’aggiudicazione definitiva in favore della Impregico s.r.l. dell’appalto della gestione integrata del servizio di igiene ambientale del Comune di Sant’Elpidio a Mare, di cui alla gara indetta con determinazione del Responsabile dell’area relativa di quel Comune 12 marzo 2020 n.17/241, per la durata di mesi 60;
b) per il subentro della ricorrente nel servizio.

Visti il ricorso in appello e i relativi allegati;
Visto l'atto di costituzione in giudizio della Impregico s.r.l.;
Visti tutti gli atti della causa;
Relatore nell'udienza pubblica del giorno 13 ottobre 2022 il Cons. Francesco Gambato Spisani e uditi per le parti gli avvocati Riccardo Villata e Vito Aurelio Pappalepore;
Ritenuto e considerato in fatto e diritto quanto segue.

FATTO e DIRITTO
1.	La gara per cui è causa, concernente l’affidamento dell’appalto della gestione integrata del servizio di igiene ambientale del Comune di Sant’Elpidio a Mare per la durata di mesi 60, è stata indetta con determinazione a contrarre 12 marzo 2020 n.17/241del responsabile d’area di quel Comune, come procedura aperta con il criterio dell’offerta economicamente più vantaggiosa ai sensi degli artt. 60, 71 e 95 comma 3 lettera a) del d. lgs. 18 aprile 2016 n.50.
2.	Con determinazione 22 maggio 2020 n.37 dello stesso responsabile, la Provincia di Fermo, in forza di una precedente convenzione con il Comune, è stata incaricata di svolgere la gara stessa quale stazione unica appaltante.
3.	Come da verbali 5 luglio 2021 nn. 3 e 4 della Commissione, all’esito della valutazione delle offerte la contro interessata appellata Impregico si è classificata al primo posto, con 80,68 punti, davanti alla Ciclat, ricorrente appellante, seconda con 77,51 punti, e alla Eco Elpidiense, altra impresa estranea a questo grado di giudizio, terza con 63,73 punti.
4.	La gara è stata aggiudicata quindi alla Impregico, con la determinazione della Provincia 4 ottobre 2021 n.670 di cui in epigrafe (doc. 7 in I grado ricorrente appellante, aggiudicazione, da cui anche i dati della gara sopra esposti).
5.	Contro questo esito di gara, sono stati proposti due distinti ricorsi di I grado, il n. 491/2021 R.G. T.a.r. Marche, proposto dalla terza classificata, e il n.520/2021 R.G. sempre T.a.r. Marche, proposto dalla seconda classificata, ricorsi entrambi decisi con la sentenza di cui in epigrafe.
6.	La sentenza in questione ha anzitutto dichiarato inammissibile il ricorso 491/2021 quanto al ricorso principale e lo ha respinto quanto ai motivi aggiunti; il relativo capo non è stato impugnato, e quindi non riguarda questo procedimento.
7.	La sentenza ha poi respinto nel merito anche il ricorso 520/2021.
8.	Contro questo capo di sentenza, la ricorrente in I grado, ovvero la seconda classificata Ciclat, ha proposto impugnazione, con appello  (esteso da pagina 2 a pagina 17) che reitera criticamente i cinque originari motivi, così come segue.
8.1	Con il primo di essi, deduce violazione dell’art. 83 del d. lgs. 18 aprile 2016 n.50 e dell’art. 7.3 del disciplinare di gara.
8.1.1.	Fra i requisiti di capacità tecnica e professionale richiesti per partecipare vi era la “esecuzione nell'ultimo triennio (2017/2018/2019), di almeno n. 1 (uno) servizio analogo a quello oggetto della presente procedura, prestato a favore di un'amministrazione pubblica per un importo annuo non inferiore ad € 1.520.811,67 Iva esclusa, con indicazione della data di svolgimento, dell'importo e del committente. Per analogo deve intendersi un servizio di raccolta domiciliare di rifiuti urbani ed assimilabili con sistema porta a porta, spazzamento e gestione centri di raccolta comunale, eseguiti in un Comune con popolazione pari o superiore a 17.000 abitanti” (doc. 2 in I grado ricorrente appellante). 
8.1.2.	In proposito, la controinteressata ha ritenuto di avere soddisfatto a questo requisito allegando certificazioni (doc. 9 in I grado ricorrente appellante, riassuntivo di esse) da cui risulta che essa è affidataria, in raggruppamento temporaneo con altre due imprese, del servizio di igiene urbana dell’ARO – Ambito di raccolta ottimale Bari 5, con quota di partecipazione all’ATI pari al 14% e termine contrattuale al 30 giugno 2025. Dalle stesse certificazioni, risultano per il Comune di Acquaviva delle Fonti, uno dei Comuni dell’ARO BA5, quello in cui la controinteressata presta il servizio, un fatturato complessivo pari ad € 2.441.324 e un numero di abitanti serviti pari a 20.760 per il 2017; un fatturato complessivo pari ad € 2.298.490 e un numero di abitanti serviti pari a 20.600 per il 2018; un fatturato complessivo pari ad € 2.347.479 e un numero di abitanti serviti pari a 20.525 per il 2019.
8.1.3.	A dire della ricorrente appellante, le vicende di questo servizio proverebbero che invece il richiesto requisito di capacità tecnica e professionale non sussisteva, e che quindi la controinteressata si sarebbe dovuta escludere. In particolare, questo Consiglio, con sentenza sez. V 25 luglio 2018 n.4544 ha annullato la relativa aggiudicazione per mancanza, in capo alla controinteressata, del certificato di gestione ambientale richiesto per partecipare, e con sentenza sez. V 18 febbraio 2019 n.1131 ha dichiarato inammissibile il ricorso per revocazione proposto contro questa sentenza; parallelamente, con ordinanza sez. V 19 marzo 2020 n.1964 pronunciata in sede di ottemperanza di chiarimenti, ha dichiarato che la stazione appaltante di quel servizio “ha l’obbligo di caducare i contratti di appalto stipulati con il RTI CNS”, quello appunto che comprende la controinteressata “salve le conseguenziali determinazioni rimesse alla sua discrezionalità”.
8.1.4.	La ricorrente appellante sostiene poi che quest’ordinanza sarebbe stata elusa, dato che il 4 agosto 2020 il Comune di Acquaviva delle Fonti ha adottato un provvedimento che ha mantenuto in capo alla controinteressata, se pure in via temporanea, l’affidamento del servizio (doc. 19 in I grado ricorrente appellante), ma che comunque la controinteressata stessa si sarebbe dovuta escludere dalla gara per cui è causa.
8.1.5.	La sentenza di I grado ha respinto questo motivo, osservando che “la eventuale declaratoria di inefficacia del contratto ha effetto ex nunc, e da ciò che consegue che non si può sostenere l’automatica irrilevanza, a qualsiasi effetto, delle prestazioni contrattuali che l’aggiudicatario illegittimo abbia medio tempore eseguito in forza di un contratto che in quel momento era valido ed efficace” (motivazione, p. 39), aggiungendo che il lungo periodo di tempo trascorso prima che l’amministrazione si attivasse si giustificava con una presunta complessità della fattispecie. 
8.1.6.	A dire della ricorrente appellante, ciò sarebbe errato, perché in effetti la controinteressata avrebbe allegato come requisito di partecipazione l’avere eseguito prestazioni che in realtà non era abilitata a svolgere, e in questo modo si sarebbero private di effettività le pronunce di questo Giudice sopra citate.
8.2	Con il secondo motivo, deduce violazione dell’art. 80 comma 5 lettere c bis) ed f bis) del d. lgs. 50/2016. 
8.2.1	In proposito, sostiene che la controinteressata si sarebbe dovuta escludere anche perché, avendo taciuto le vicende di cui sopra, avrebbe con ciò “omesso le informazioni dovute ai fini del corretto svolgimento della procedura di selezione”. 
8.2.2	La sentenza di I grado ha respinto il motivo, sostenendo che “le esclusioni da precedenti gare che vengono in rilievo nelle gare successive sono solo quelle che risultano dal casellario informatico tenuto dall’ANAC, e questo perché non ogni esclusione si fonda su profili sostanziali e/o che mettono in dubbio il possesso in capo all’operatore economico dei requisiti di ordine generale”. Nel caso presente, sempre secondo la sentenza di I grado, si sarebbe appunto di fronte ad un’esclusione che non mette in dubbio il possesso dei requisiti indicati, perché a lettura della sentenza 4544/2018 emerge che essa fu disposta per ragioni interpretative e comunque ad una dichiarazione di inefficacia e non ad un inadempimento (motivazione, p. 41).
8.2.3	A dire della ricorrente appellante, ciò sarebbe errato in quanto tutte le vicende professionali, anche non costituenti cause tipizzate di esclusione, andrebbero dichiarate.
8.3	Con il terzo motivo, deduce ulteriore violazione dell’art. 7.3 del disciplinare, di cui si è detto.
8.3.1	La ricorrente appellante osserva che nell’ambito del RTI aggiudicatario del servizio per l’ARO BA5 la controinteressata è titolare di una quota del 14% soltanto, come si è detto. Sulla base dell’atto costitutivo del RTI stesso, poi, le sue mansioni sarebbero state quelle di eseguire “i seguenti servizi: le attività di raccolta e trasporto rifiuti urbani e di rifiuti speciali non pericolosi, riconducibili alle Categorie 1 (uno) e 4 (quattro), limitatamente alle categorie e classi possedute” (doc. 13 in I grado ricorrente appellante, p. 7).
8.3.2	A dire della ricorrente appellante, quindi, non sarebbe vero quanto emerge dalle certificazioni prodotte, ovvero che la controinteressata avrebbe svolto tutto il servizio per il Comune di Acquaviva delle Fonti, dato che essa non avrebbe avuto, in realtà, il titolo per farlo.
8.3.3	La sentenza di I grado ha respinto il motivo, osservando che l’art. 7.3 del disciplinare richiede lo svolgimento di un servizio analogo, non identico, e che nell’appalto cui ci si riferisce le imprese si sarebbero accordate per ripartirsi i compiti, nel senso che la controinteressata avrebbe seguito per intero il servizio ad Acquaviva. L’operazione, sempre a dire della sentenza di I grado, non sarebbe in sé illegittima, e comunque risulterebbe dai certificati prodotti, che diversamente si sarebbero dovuti impugnare con querela di falso (motivazione, p. 43). Sempre la sentenza di I grado osserva che non sarebbe nemmeno provato che, sottraendo dalle prestazioni effettuate al Comune di Acquaviva quelle che in tesi l’impresa non avrebbe potuto svolgere perché non abilitata, in particolare la raccolta dei rifiuti pericolosi, si sarebbe scesi sotto i minimi di fatturato previsti dal bando per partecipare.
8.3.4	La ricorrente appellante critica questa pronuncia, osservando che il servizio si sarebbe dovuto svolgere nell’interezza, che la ripartizione dello stesso per comuni sarebbe stata illegittima e che comunque nessuna querela di falso sarebbe stata necessaria per contestare i certificati.
8.4	Con il quarto motivo, deduce violazione dell’art. 94 del d. lgs. 50/2016 e del capitolato di gara.
8.4.1	A dire della ricorrente appellante, l’offerta della controinteressata non rispetterebbe sotto molti profili le prescrizioni tecniche minime di capitolato (doc. ti 4 e 16 in I grado ricorrente appellante, relazione tecnica e offerta). Ciò varrebbe anzitutto per gli impianti di videosorveglianza da installare presso gli ecocentri, che presenterebbero un sensore CMOS –il dispositivo che converte le immagini in informazioni digitali-  1/2.8”, e non del tipo 1/1,8” prescritto e un IR – ripetitore a infrarossi- fino a 35 metri, invece dei 120 richiesti.
8.4.2	Ciò varrebbe anche per gli automezzi a vasca per lo spazzamento manuale, che avrebbero una vasca di 3,5 metri cubi invece dei 2 o 3 prescritti.
8.4.3	Inoltre, il progetto della controinteressata non prevedrebbe le modalità di raccolta del toner e delle cartucce esauste di stampanti.
8.4.4	Infine, la ricorrente appellante contesta come incongruo anche il piano di pulizia delle 2.700 caditoie presenti nel territorio comunale, osservando che l’offerta prevede cinque cicli di pulizia l’anno per 788 ore annue. A suo dire, ciò sarebbe insufficiente, perché comporterebbe 13.500 operazioni di pulizia (2.700 x 5), che divise per le ore a disposizione darebbero un tempo di 1 minuto e 44 secondi a caditoia.
8.4.5	La sentenza di I grado ha respinto questo motivo, e sostenuto sul primo punto che le attrezzature offerte sarebbero migliorative, e la fornitura ne sarebbe consentita grazie al principio di equivalenza; sul secondo punto che le diverse dimensioni della vasca non inficerebbero la regolarità del servizio, che per la raccolta dei toner e cartucce sarebbero forniti i contenitori, e non vi sarebbe la necessità di descrivere il modo della raccolta; sul terzo punto, che il progetto di pulizia delle caditoie non si può dire inadeguato e tale da incidere sensibilmente sul complessivo equilibrio dell’offerta.
8.4.6	A dire della ricorrente appellante, queste considerazioni sarebbero errate, perché si tratterebbe comunque di difformità dell’offerta rispetto al capitolato.
8.5	Con il quinto motivo, deduce infine che l’offerta esporrebbe oneri di manodopera inferiori a quelli effettivamente necessari per l’esecuzione dell’appalto, e contesta la sentenza di I grado che ritiene il contrario.
9.	La controinteressata ha resistito, con memoria 26 aprile 2022, e chiesto che l’appello sia dichiarato irricevibile, perché a suo dire tardivo, e comunque respinto nel merito. In particolare, ha dedotto nel merito quanto segue.
9.1	Sul primo motivo, sostiene che andrebbe valorizzato il dato di fatto incontrovertibile che per il triennio richiesto il servizio, con le caratteristiche richieste dal disciplinare, è stato effettivamente prestato.
9.2	Sul secondo motivo, evidenzia che comunque la fattispecie contestata non avrebbe carattere automaticamente escludente e che comunque nella domanda di partecipazione le vicende del contratto col Comune sarebbero state dichiarate.
9.3	Sul terzo motivo, che la divisione di compiti all’interno del RTI sarebbe stata del tutto legittima.
9.4	Sul quarto motivo, che le pretese difformità non integrerebbero un aliud pro alio.
9.5	Sul quinto motivo, che l’assunto non sarebbe dimostrato.
10.	Il giorno 7 maggio 2022, la controinteressata ha prodotto un certificato del Comune intimato, da cui risulta che il contratto è stato stipulato il giorno 22 dicembre 2021, che il servizio è stato avviato il 3 gennaio successivo e che al presente l’esecuzione è stata regolare.
11.	Con memoria 10 maggio 2022, la ricorrente appellante ha ribadito le proprie difese, evidenziando che il termine di notifica è stato rispettato data la proroga legale di esso, dovuta al fatto che l’ultimo giorno cadeva nella festività del Lunedì dell’Angelo.
12.	Con l’ordinanza 16 maggio 2022 n.2226, la sezione ha respinto la domanda cautelare, valorizzando, in base a bilanciamento degli interessi, il dato di fatto per cui il servizio era stato affidato e veniva regolarmente svolto.
13.	Con memorie 27 settembre 2022 per l’appellante e la controinteressata e con repliche 30 settembre per l’appellante e 5 ottobre 2022 per la controinteressata, le parti hanno insistito sulle rispettive posizioni. In particolare, la controinteressata ha allegato alla replica un ulteriore certificato di buona e regolare esecuzione del servizio.
14.	Alla pubblica udienza del giorno 13 ottobre 2022 la causa è stata trattenuta in decisione.
15.	Preliminarmente:
a) va dato atto della inammissibilità delle produzioni documentali della Impregico in questo grado di appello, ovvero delle produzioni 7 maggio e 5 ottobre 2022 di cui sopra, che sono appunto inammissibili ai sensi dell’art. 104 comma 2 c.p.a. trattandosi di documenti nuovi, all’evidenza non indispensabili per la decisione, dato che riguardano l’esecuzione del contratto, che non è controversa in questo processo;
b) si prescinde dall’esame della eccezione di irricevibilità del gravame attesa la sua inaccoglibilità nel merito.
16.	Ciò premesso, l’appello è infondato e va respinto, per le ragioni di seguito esposte.
17.	Il primo, il secondo ed il terzo motivo contestano in sintesi, sotto distinti profili, la valenza del servizio prestato dalla contro interessata appellata per il Comune di Acquaviva delle Fonti; come tali sono connessi, vanno affrontati congiuntamente e sono tutti infondati.
17.1	I fatti storici rilevanti rispetto a questi tre motivi come tali sono non controversi. È infatti vero, così come si è detto sopra, che la contro interessata appellata ha svolto per il Comune di Acquaviva delle Fonti un servizio di igiene urbana, affidatole nell’ambito di una gara indetta dall’ARO 5, che astrattamente presenterebbe, quanto al fatturato e agli abitanti serviti, tutti i requisiti richiesti per ammettere alla partecipazione alla gara per cui è causa. È poi altrettanto vero che il relativo contratto fu dichiarato inefficace con le due sentenze ricordate di questo Consiglio, ovvero le sentenze sez. V 4544/2018 e 1131/2019.
17.2	Tanto premesso, il collegio concorda con il giudice di I grado nel ritenere fondamentale il dato a sua volta sopra ricordato, ovvero che il servizio è stato effettivamente prestato in modo corretto e congruo, dato che sul relativo svolgimento non risultano contestazioni di sorta. 
17.3	Posto questo dato di fatto, e concordando anche qui con quanto affermato dal giudice di I grado, la successiva dichiarazione di inefficacia del relativo contratto -in base al principio logico, prima che giuridico, per cui factum infectum fieri nequit- non ha l’effetto di rendere automaticamente irrilevanti le prestazioni eseguite, come invece vorrebbe la ricorrente appellante, dato che non opera in via retroattiva. Sotto questo profilo, e anche qui valorizzando il dato di fatto della prestazione del servizio, è irrilevante anche l’epoca in cui quest’inefficacia fu fatta valere dal Comune. Infatti, un intervento, in ipotesi, tardivo dell’amministrazione potrebbe, in astratto, comportare responsabilità del funzionario che risultasse esser stato ingiustificatamente inerte nell’attivarsi, ma non potrebbe certo portare a qualificare come eseguito in modo non conforme un servizio che invece è stato regolarmente prestato.
17.4	Quanto sopra comporta il rigetto del primo motivo.
17.5	La motivazione del giudice di I grado è corretta anche nell’affermare che le vicende del servizio prestato per il Comune di Acquaviva delle Fonti non erano fra quelle da dichiarare a pena di esclusione nella domanda di partecipazione alla gara per cui è causa, dato che, contrariamente a quanto sostiene la ricorrente appellante, quest’onere effettivamente sussiste solo per le esclusioni che risultino nel casellario ANAC (sul punto, per tutte C.d.S. sez. V, 21 novembre 2018 n.6576).
17.6	Quanto sopra comporta il rigetto del secondo motivo.
17.7	La motivazione del giudice di I grado è infine corretta nella parte in cui ritiene che il servizio in concreto prestato per il Comune di Acquaviva delle Fonti presentasse effettivamente tutti i requisiti per consentire la partecipazione alla gara per cui è causa. Come si è detto, la ricorrente appellante ha contestato in primo luogo la scelta organizzativa che ha portato la contro interessata appellata a svolgere per intero il servizio per uno dei Comuni raggruppati nell’ARO che ebbe a indire la gara, appunto il Comune di Acquaviva delle Fonti. La ricorrente appellante sostiene infatti, in sintesi estrema, anzitutto che le imprese raggruppate nell’ATI vincitrice avrebbero dovuto svolgere, ciascuna pro quota, ovvero in proporzione alla propria quota dell’ATI, il servizio per ciascuno dei Comuni dell’ambito, e che in questo modo la contro interessata appellata non avrebbe svolto alcun servizio utile.
17.8	Quest’ordine di idee però non è condivisibile. Il primo rilievo da compiere è quello già effettuato dal giudice di I grado, secondo il quale per partecipare era richiesto lo svolgimento di un servizio analogo, e non identico, a quello oggetto di gara.
17.9	Va poi ribadito, ancora una volta, che in fatto il servizio non si è svolto con queste modalità e che, anche qui in concordanza con quanto ritenuto dal giudice di I grado, il modo di operare osservato dalle imprese dell’ATI, che come si è detto si sono ripartite il servizio operando ciascuna in via tendenzialmente esclusiva per uno o più dei Comuni dell’ARO, in primo luogo non risulta proibito dalla normativa, e in secondo luogo è conforme a razionalità e a buona amministrazione, dato che la compresenza, nel territorio del medesimo Comune, di più imprese che raccolgono in via ordinaria i rifiuti pro quota risulterebbe per lo meno scarsamente pratica.
17.10	L’ulteriore affermazione della ricorrente appellante, secondo la quale la controinteressata appellata avrebbe in questo modo svolto un servizio per il quale non era qualificata, ovvero avrebbe gestito rifiuti non pericolosi, risulta poi sfornita di prova, ed anzi smentita da elementi in contrario. Essi sono costituiti anzitutto dal contenuto del contratto costitutivo dell’ATI sopra riportato, per cui la controinteressata appellata si obbliga a prestare servizi per cui è qualificata, e non altri; in secondo luogo dal dato, non smentito, della regolare esecuzione del servizio. 
17.11	Per completezza, va poi osservato che l’asserito smaltimento da parte della controinteressata appellata di rifiuti pericolosi, attività per cui pacificamente non era qualificata nell’ambito del servizio oggetto della gara ARO 5 (v. doc. 13 in I grado ricorrente appellante), rimane un’ipotesi non provata della ricorrente appellante. In contrario si osserva che dell’ATI aggiudicataria (v. sempre doc. 13 in I grado ricorrente appellante) facevano parte imprese a ciò abilitate, le quali hanno ragionevolmente svolto in modo del tutto regolare questa parte di servizio per tutto l’ARO 5. Che poi questa presumibile modalità di svolgimento del servizio abbia comportato il mancato raggiungimento per la contro interessata dei livelli di fatturato necessari alla partecipazione, rimane parimenti un’ipotesi non provata.
17.12	Quanto sopra comporta il rigetto del terzo motivo.
18.	Il quarto motivo di appello va invece dichiarato inammissibile.
18.1	Per principio giurisprudenziale consolidato, la valutazione delle offerte presentate nell’ambito di una gara è espressione di ampia discrezionalità tecnica da parte della commissione, e pertanto le censure che riguardano il merito di questa valutazione sono inammissibili – salvo il caso di scelte all’evidenza abnormi- perché sollecitano, nella sostanza, il Giudice a sostituirsi all’amministrazione. Pertanto, per disattendere il giudizio della commissione stessa, non basta dedurre che esso non è condivisibile per taluni aspetti, ma si deve dimostrare che esso è palesemente inattendibile, e comporta risultati tecnici insostenibili (per tutte, C.d.S. sez. IV 24 giugno 2022 n.5201 e sez. V 11 dicembre 2015 n.5655).
18.2	Applicando questo principio al caso concreto, il motivo in esame va appunto qualificato come inammissibile perché attinente al merito delle scelte. Escluso all’evidenza – né per vero la ricorrente appellante lo sostiene- che le pretese difformità dell’offerta rispetto al capitolato integrino un aliud pro alio, nelle scelte compiute dall’amministrazione non si ritrova infatti, né la parte lo evidenzia, alcun profilo di abnormità o di insostenibilità dell’offerta.
19.	Ragioni analoghe a quelle appena esposte comportano, infine, la dichiarazione di inammissibilità del quinto ed ultimo motivo di appello.
19.1	In linea di fatto, va puntualizzato (v. verbale 3 settembre 2021 n.5, all’interno del doc. 7 in I grado ricorrente appellante, pp. 39-42 del file relativo) che sul punto specifico, ovvero la sostenibilità dell’offerta quanto ai costi del personale, l’amministrazione non ha compiuto una verifica di anomalia dell’offerta vera e propria, per la quale non sussistevano i relativi presupposti, ma si è limitata a una verifica di congruità della singola voce, nei termini previsti dal disciplinare di gara, e di conseguenza ha chiesto alla concorrente chiarimenti in merito. Ciò posto, il verbale citato dà atto dei chiarimenti ricevuti e delle analitiche risposte fornite dall’impresa, in termini che a semplice lettura appaiono esenti da profili di abnormità ovvero di evidente illogicità.
19.2	Il motivo dedotto, di conseguenza, va dichiarato inammissibile, perché il giudizio che intende criticare è corretta espressione di discrezionalità tecnica, nei termini appena spiegati.
20.	Le spese nei confronti della controparte costituita, ovvero della controinteressata appellata Impregico, seguono la soccombenza e si liquidano così come in dispositivo, tenuto conto, ai sensi dell’art. 26 comma 1 c.p.a., che nella redazione degli atti è stato congruamente rispettato, da parte appellante, l’obbligo di sinteticità imposto dall’art. 3 c.p.a.
P.Q.M.
Il Consiglio di Stato in sede giurisdizionale (Sezione Quarta), definitivamente pronunciando sull’appello come in epigrafe proposto (ricorso n.3369/2022), lo respinge.
Condanna la ricorrente appellante a rifondere alla controinteressata appellata le spese di questo grado di giudizio, spese che liquida in complessivi € 4.000 (quattromila/00), comprensivi anche di quanto già liquidato in fase cautelare, oltre rimborso spese forfetario ed accessori di legge, se dovuti.
Nulla per spese nei confronti del Comune di Porto S. Elpidio e della Provincia di Fermo.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 13 ottobre 2022 con l'intervento dei magistrati:


Vito Poli,	Presidente
Francesco Gambato Spisani,	Consigliere, Estensore
Alessandro Verrico,	Consigliere
Giuseppe Rotondo,	Consigliere
Michele Conforti,	Consigliere

Vito Poli,	Presidente
Francesco Gambato Spisani,	Consigliere, Estensore
Alessandro Verrico,	Consigliere
Giuseppe Rotondo,	Consigliere
Michele Conforti,	Consigliere



IL SEGRETARIO
","Contratti pubblici - Appalto – Requisiti tecnico professionali – Fatturato
Il requisito tecnico professionale relativo al possesso di un determinato fatturato è soddisfatto anche se il contratto a suo tempo stipulato viene successivamente caducato, purché le prestazioni contrattuali siano state effettivamente e regolarmente eseguite, atteso che la caducazione del contratto non ha efficacia retroattiva.
L’ATI impegnata in un appalto di servizi di igiene urbana per un ambito che comprenda più comuni ben può ripartire il servizio in base al criterio geografico, avuto riguardo al territorio del singolo comune, senza per questo violare gli obblighi di possesso dei requisiti richiesti dalla legge di gara.
La commissione di gara gode di un’ampia discrezionalità tecnica nella valutazione delle offerte; pertanto, sono inammissibili le censure che riguardano il merito di questa valutazione– salvo il caso di scelte all’evidenza abnormi- perché sollecitano, nella sostanza, il Giudice a sostituirsi all’Amministrazione; dunque, per disattendere il giudizio della commissione stessa, non basta dedurre che esso non è condivisibile per taluni aspetti, ma si deve dimostrare che esso è palesemente inattendibile, e comporta risultati tecnici insostenibili.",Contratti pubblici
https://www.giustizia-amministrativa.it/web/guest/-/ricongiungimento-familiare-in-ambito-militare-e-convivenza-more-uxorio-1,"
Ricongiungimento familiare in ambito militare e convivenza more uxorio
","N. 03896/2020REG.PROV.COLL.
N. 10490/2019 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Quarta)
ha pronunciato la presente
SENTENZA
sul ricorso numero di registro generale 10490 del 2019, proposto da Ministero della difesa, in persona del legale rappresentante pro tempore, rappresentato e difeso dall'Avvocatura generale dello Stato, domiciliataria ex lege in Roma, via dei Portoghesi, 12; 

contro
-OMISSIS-, rappresentato e difeso dall'avvocato Rocco Mauro -OMISSIS-, con domicilio digitale come da PEC da Registri di Giustizia; 

per la riforma
della sentenza del Tribunale amministrativo regionale per la Calabria - sezione staccata di Reggio Calabria -OMISSIS-.

Visti il ricorso in appello e i relativi allegati;
Visto l'atto di costituzione in giudizio di -OMISSIS-;
Visti tutti gli atti della causa;
Visti l’art. 84, comma 5, del decreto-legge 17 marzo 2020, n. 18, convertito in legge, con modificazioni, dalla legge 24 aprile 2020, n. 27, e l’art. 4, comma 1, del decreto-legge 30 aprile 2020, n. 28;
Relatore nell'udienza pubblica del giorno 4 giugno 2020 il consigliere Giuseppe Castiglia;
Dato atto che per le parti nessuno è comparso;
Ritenuto e considerato in fatto e diritto quanto segue.

FATTO e DIRITTO
1. In data 28 maggio 2018 l’originario ricorrente, appuntato dell’Arma dei carabinieri in servizio presso il nucleo investigativo di -OMISSIS-, ha chiesto - ai sensi dell’art. 398 del regolamento generale dell’Arma - il trasferimento in -OMISSIS- ai fini del ricongiungimento con la propria compagna convivente more uxorio in un paese della provincia di -OMISSIS-.
2. Con nota del 14 febbraio 2019 il Comando generale dell’Arma ha dichiarato inammissibile la domanda ai sensi dell’art. 2, comma 1, della legge 7 agosto 1990, n. 241, per difetto dei requisiti previsti dalla circolare n. 944001-1/T-16/Pers. Mar. del 9 febbraio 2010, non sussistendo fra gli interessati un rapporto di coniugio.
3. Il militare ha impugnato il provvedimento avverso proponendo un ricorso che il TAR per la Calabria - sez. staccata di Reggio Calabria, ha accolto con sentenza in forma semplificata -OMISSIS-, compensando fra le parti le spese di lite.
Il Tribunale territoriale ha osservato in premessa che l’Amministrazione non avrebbe contestato l’effettività della convivenza né opposto ostacoli di ordine organizzativo all’accoglimento dell’istanza. Nel merito della questione, ha ritenuto illegittima la nota impugnata in quanto, indiscussa la differenza tra famiglia di fatto e famiglia fondata sul matrimonio, il diritto all’unità familiare (diritto inviolabile dell’uomo ai sensi dell’art. 2 Cost.) dovrebbe intendersi nella sua accezione più ampia - secondo una interpretazione discendente dalle norme sovranazionali (Carta di Nizza, Convenzione EDU), dai principi affermati dalla Corte costituzionale e dalla legge 20 maggio 2016, n. 76 - e valere anche per la prima. La nota inoltre contrasterebbe con la circolare del Comando generale prot. 20171-1 del 27 luglio 2005, tuttora vigente, che in termini generali equiparerebbe il militare convivente a quello ammogliato quando possa essere dimostrata la convivenza more uxorio.
4. Il Ministero della difesa ha interposto appello avverso la sentenza di primo grado articolando tre motivi di doglianza.
I) Il provvedimento impugnato sarebbe stato adottato in forma semplificata con motivazione sintetica ai sensi dell’art. 2, comma 1, della legge n. 241/1990, con riferimento cioè alla sola assenza dell’unione matrimoniale fra il ricorrente e la compagna. Ciò non significherebbe che non abbiano avuto rilievo ulteriori cause impeditive emerse nel corso dell’istruttoria procedimentale e acquisite in giudizio, che costituirebbero elementi per relationem della motivazione: a) preminenti esigenze di organico e di servizio, espresse nei pareri della scala gerarchica; b) mancata dimostrazione di una effettiva e stabile convivenza (nonostante una certificazione anagrafica in atti, dalle stesse dichiarazioni degli interessati risulterebbe che non sono coabitanti e aventi dimora abituale nel medesimo Comune).
II) La legge n. 76/2016 non avrebbe carattere generale e omnicomprensivo, ma avrebbe inteso equiparare i conviventi ai coniugi solo per gli specifici profili considerati, da considerarsi perciò di carattere tassativo. Sarebbe ragionevole la differenza di regime tra unioni civili e convivenze di fatto, perché solo queste ultime potrebbero scegliere in alternativa la tutela piena dell’unione coniugale. L’ampia discrezionalità nei trasferimenti disposti in deroga alla pianificazione annuale a domanda, giustificati dall’esigenza di rispondere a particolari situazioni di fatto, implicherebbe una valutazione delle domande relative improntata a criteri di particolare rigore.
III) La circolare del 2005 andrebbe letta alla luce della circolare del 2010 (specificamente dedicata al ricongiungimento al coniuge lavoratore, senza alcun riferimento alla situazione di convivenza) e alla legge n. 76/2016, interpretata nei termini di cui si è detto. Le linee guida del 2017 dello Stato maggiore della difesa, come pure la successiva circolare del 31 maggio 2017 del Comando generale dell’Arma dei Carabinieri, equiparerebbero le sole unioni civili al rapporto di coniugio ai fini del trasferimento per ricongiungimento familiare.
5. L’Amministrazione ha anche chiesto la sospensione dell’efficacia esecutiva della sentenza impugnata.
6. Il militare si è costituito in giudizio per resistere all’appello sostenendo la correttezza dell’interpretazione costituzionalmente orientata della disciplina vigente, adottata dal TAR. 
7. Con successiva memoria, in via subordinata, ha sollevato questione di legittimità costituzionale della legge n. 76/2016 se intesa in senso restrittivo, nel senso cioè di non prevedere il diritto o l’interesse legittimo al trasferimento per tutelare la convivenza more uxorio.
8. Alla camera di consiglio del 6 febbraio 2020, sull’accordo delle parti, la trattazione della domanda cautelare è stata riunita a quella del merito della causa.
9. All’udienza del 4 giugno 2020, l’appello è stato chiamato e trattenuto in decisione ai sensi dell’art. 84, comma 5, del decreto-legge 17 marzo 2020, n. 18, convertito in legge, con modificazioni, dalla legge 24 aprile 2020, n. 27, e dell’art. 4, comma 1, del decreto-legge 30 aprile 2020, n. 28.
10. Va premesso che il carattere effettivo della convivenza tra il resistente e la sua compagna è attestato dai certificati di residenza in atti.
11. Il primo motivo dell’appello è infondato.
12. Richiamando espressamente l’art. 2, comma 1, della legge n. 241/1990 l’Amministrazione si è avvalsa della possibilità di motivare il diniego di trasferimento in forma semplificata con riguardo alla sola circostanza - evidentemente ritenuta decisiva - della inesistenza di un unione matrimoniale fra il militare e la compagna.
13. Così facendo, tuttavia, ha corso il rischio che la legittimità del provvedimento adottato fosse vagliata al solo metro dell’unica motivazione addotta, come appunto è accaduto, e non può ora recuperare le ragioni ulteriori emerse a suo tempo nell’istruttoria procedimentale (esigenze di organico e di servizio; mancanza di una effettiva e stabile convivenza) e non manifestate nel diniego, che - in disparte il punto della loro fondatezza - non possono certo ora valere come non consentita integrazione postuma della motivazione dell’atto impugnato. 
14. Con il secondo e il terzo motivo dell’appello l’Amministrazione sostiene la contestata legittimità del provvedimento impugnato con riguardo alla normativa pertinente, sia di fonte primaria che interna.
15. In primo luogo, viene in questione l’art. 1 della legge n. 76/2016 che, nei commi da 36 a 67, disciplina il fenomeno della convivenza di fatto, intendendo a tal fine “per «conviventi di fatto» due persone maggiorenni unite stabilmente da legami affettivi di coppia e di reciproca assistenza morale e materiale, non vincolate da rapporti di parentela, affinità o adozione, da matrimonio o da un'unione civile” (comma 36).
16. La legge equipara espressamente i diritti dei conviventi di fatto a quelli dei coniugi in relazione a fattispecie tipiche (ordinamento penitenziario, malattia e ricovero, abitazione nella casa di comune residenza, accesso agli alloggi dell’edilizia popolare, diritti nell’impresa familiare, risarcimento del danno per morte del convivente di fatto). 
17. L’Amministrazione appellante sostiene che l’equiparazione varrebbe solo per le fattispecie espressamente elencate dalla legge. Per il privato, alla luce di una interpretazione costituzionalmente conforme, non vi sarebbero invece ragioni per giustificare un diverso trattamento con riguardo al ricongiungimento familiare.
18. Risulta evidente che, nel regolamentare le unioni civili tra persone dello stesso sesso e la convivenza di fatto, il legislatore del 2016 ha seguito approcci diversi. Solo alle prime, infatti, è attribuito un trattamento tendenzialmente improntato al modello proprio del rapporto coniugale (si veda, come norma di chiusura, il comma 20), mentre alle altre è riservata una equiparazione limitata a profili particolari (Cass. civ., sez. lav., 3 novembre 2016, n. 22318, che peraltro sembra escludere la legittimità di discriminazioni relative a diritti fondamentali della persona).
19. Non qui sta però il nocciolo della questione in questa sede effettivamente controversa. La quale consiste piuttosto nel vedere se, data la normativa primaria nei termini di cui si è detto, la normativa interna dell’Arma dei carabinieri discrimini o possa legittimamente discriminare, ai fini del ricongiungimento, tra le diverse tipologie di rapporto familiare (matrimonio, unione civile, stabile convivenza di fatto).
20. Nell’ambito di tale normativa:
- la circolare del 2005 equipara in linea di principio il militare convivente more uxorio a quello sposato ai fini dell’applicazione delle pertinenti norme regolamentari; stabilisce tuttavia che al primo non compete il diritto al ricongiungimento familiare riconosciuto dalle specifiche norme di legge che fanno esplicito riconoscimento al rapporto di coniugio;
- la circolare del 2010 prevede che, per consentire il ricongiungimento al coniuge lavoratore, il militare possa presentare domanda di trasferimento ai sensi dell’art. 398 del regolamento generale dell’Arma;
- la circolare del 2017, sulla base delle linee guida diramate dallo Stato maggiore della difesa, estende il beneficio al personale legato da unione civile.
20. In conclusione, l’ordinamento generale equipara il rapporto di convivenza more uxorio a quello di coniugio solo rispetto a fattispecie tipiche, fra le quali non rientra il ricongiungimento familiare. L’ordinamento di settore opera all’inverso, generalizzando la normativa applicabile salva appunto l’eccezione del diritto al ricongiungimento familiare. In sintesi, è indubbio che - diversamente da quanto sembra ritenere il TAR - la normativa interna non è nel senso dell’equiparazione dei diversi rapporti in vista, appunto, del ricongiungimento familiare.
21. Detto questo, al secondo quesito posto al § 19 va data però risposta negativa.
22. A questo proposito, il Collegio condivide l’orientamento della III sezione di questo Consiglio di Stato che, in una materia contermine a quella di cui si discute, equipara il convivente al coniuge ai fini dell’ottenimento o del rinnovo del permesso di soggiorno (31 ottobre 2017, n. 5040; 29 dicembre 2017, n. 6186; 12 luglio 2018, n. 4277). E ciò fa ritenendo che tale più ampia interpretazione della legge <<non risponde solo ad un fondamentale principio di eguaglianza sostanziale, ormai consacrato, a livello di legislazione interna, anche dall'art. 1, comma 36, della l. n. 76 del 2016, per quanto qui rileva, sulle convivenze di fatto tra ""due persone maggiorenni unite stabilmente da legami affettivi di coppia e di reciproca assistenza morale e materiale, non vincolate da rapporti di parentela, affinità o adozione, da matrimonio o da un'unione civile"", ma anche alle indicazioni provenienti dalla Corte europea dei diritti dell'uomo che, anche in questa materia, si è premurata di chiarire che la nozione di ""vita privata e familiare"", contenuta nell'art. 8, par. 1, della Convenzione europea dei diritti dell'uomo includa, ormai, non solo le relazioni consacrate dal matrimonio, ma anche le unioni di fatto nonché, in generale, i legami esistenti tra i componenti del gruppo designato come famiglia naturale>> (sentenza n. 5040/2017).
23. La giurisprudenza della Corte EDU - valorizzata dall’indirizzo in questione - afferma che il diritto del singolo al rispetto della propria vita privata e familiare, sotto specie di tutela dell’unità familiare, costituisce un limite alle prerogative statali di gestione dei flussi migratori e che, conformemente al diritto internazionale generale, rientra in tali prerogative la regolamentazione dell’ingresso, del soggiorno e dell’allontanamento degli stranieri. Secondo la Corte, in attento bilanciamento tra diritto al ricongiungimento familiare e prerogative statali, da un lato le misure di espulsione possono costituire un’ingerenza nel diritto al rispetto della vita privata e familiare, la cui legittimità deve essere vagliata alla luce del par. 2 dell’art. 8 della Convenzione (legalità, necessità in una società democratica, proporzionalità); dall’altro lato, il rispetto degli obblighi positivi scaturenti dall’art. 8 può, in determinate circostanze, imporre agli Stati contraenti di autorizzare il ricongiungimento familiare di cittadini stranieri (riassuntivamente, da ultimo, sentenze 23 febbraio 2016, n. 68453, Pajic c. Croazia, ric. n. 68453/13; 15 marzo 2016, n. 31039, Novruk e altri c. Russia, ricc. n. 31039/11, n. 48511/11, n. 76810/12, n. 14618/13, n. 13817/14; 8 novembre 2016, n. 56971, El Ghatet c. Svizzera, ric. 56971/10; 14 febbraio 2019, n. 57433 Narjiis c. Italia, ric. n. 57433/15).
24. Sembra dunque ragionevole dedurne che, là dove non si manifesti una esigenza di tutela della sovranità dello Stato, il diritto al rispetto della vita privata e familiare possa e debba espandersi nella sua interezza.
25. L’equiparazione - ovviamente ristretta al solo profilo di specie - al rapporto matrimoniale e all’unione civile della stabile convivenza di fatto, attestata da certificazioni anagrafiche, appare per di più del tutto coerente con la giurisprudenza della Corte costituzionale la quale, ferma restando la discrezionalità del Parlamento nell’individuare le forme di garanzia e di riconoscimento per le unioni affettive diverse da quella matrimoniale, si è riservata la possibilità d'intervenire a tutela di specifiche situazioni con il controllo di ragionevolezza (sentenza 15 aprile 2010, n. 138), come infatti più volte è avvenuto per le convivenze more uxorio (a partire dalle sentenze 7 aprile 1988, n. 404, e 20 dicembre 1989, n. 559; da ultimo sentenza 23 settembre 2016, n. 213).
26. Poiché nella specie la questione interpretativa non coinvolge norme primarie, non vi è alcun incidente di costituzionalità da sollevare, essendo invece necessario e sufficiente disapplicare in parte qua la pertinente normativa interna.
27.  Sulla scorta delle considerazioni precedenti, l’esigenza di tutela dell’unità della famiglia, alla quale è improntato l’istituto del ricongiungimento (Corte costituzionale, 30 maggio 2008, n. 183), non può non prevalere sulle difformi previsioni della normativa interna dell’Arma dei carabinieri.
28. In conclusione l’appello deve essere va respinto con conferma della sentenza impugnata.
29. Restano salvi i poteri dell’Amministrazione, che valuterà ex novo la sussistenza dei presupposti necessari per accordare il trasferimento richiesto dal privato ricorrente.
30. Considerata la novità della questione, le spese del presente grado di giudizio possono essere compensate fra le parti.
P.Q.M.
Il Consiglio di Stato in sede giurisdizionale (Sezione Quarta), definitivamente pronunciando sull'appello, come in epigrafe proposto, lo respinge e, per l'effetto, conferma la sentenza impugnata.
Compensa fra le parti le spese del presente grado di giudizio.
Ordina che la presente sentenza sia eseguita dall'autorità amministrativa.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196, e dell’articolo 9, paragrafo 1, del Regolamento (UE) 2016/679 del Parlamento europeo e del Consiglio del 27 aprile 2016, a tutela dei diritti o della dignità dell’interessato, incarica la segreteria di procedere all'oscuramento delle generalità nonché di qualsiasi altro dato idoneo ad identificare la parte appellata.
Così deciso in Roma nella camera di consiglio del giorno 4 giugno 2020 con l'intervento dei magistrati:


Antonino Anastasi,	Presidente
Giuseppe Castiglia,	Consigliere, Estensore
Daniela Di Carlo,	Consigliere
Francesco Gambato Spisani,	Consigliere
Alessandro Verrico,	Consigliere

Antonino Anastasi,	Presidente
Giuseppe Castiglia,	Consigliere, Estensore
Daniela Di Carlo,	Consigliere
Francesco Gambato Spisani,	Consigliere
Alessandro Verrico,	Consigliere



IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Militari, forze armate e di polizia – Trasferimenti – Per ricongiungimento familiare - Conviventi more uxorio – Applicabilità. 
            La domanda di trasferimento presentata da un Carabiniere, ex art. 398 del regolamento generale dell’Arma, per ricongiungimento non può essere respinta perchè tale ricongiungimento non è al consorte ma alla compagna convivente more uxorio (1). 
(1) La Sezione condivide le conclusioni alle quali è pervenuta la Sez. III del Consiglio di Stato che, in una materia contermine a quella di cui si discute, equipara il convivente al coniuge ai fini dell’ottenimento o del rinnovo del permesso di soggiorno (31 ottobre 2017, n. 5040; 29 dicembre 2017, n. 6186; 12 luglio 2018, n. 4277). E ciò fa ritenendo che tale più ampia interpretazione della legge <<non risponde solo ad un fondamentale principio di eguaglianza sostanziale, ormai consacrato, a livello di legislazione interna, anche dall'art. 1, comma 36, l. n. 76 del 2016, per quanto qui rileva, sulle convivenze di fatto tra ""due persone maggiorenni unite stabilmente da legami affettivi di coppia e di reciproca assistenza morale e materiale, non vincolate da rapporti di parentela, affinità o adozione, da matrimonio o da un'unione civile"", ma anche alle indicazioni provenienti dalla Corte europea dei diritti dell'uomo che, anche in questa materia, si è premurata di chiarire che la nozione di ""vita privata e familiare"", contenuta nell'art. 8, par. 1, della Convenzione europea dei diritti dell'uomo includa, ormai, non solo le relazioni consacrate dal matrimonio, ma anche le unioni di fatto nonché, in generale, i legami esistenti tra i componenti del gruppo designato come famiglia naturale>> (31 ottobre 2017, n. 5040).
La giurisprudenza della Corte EDU - valorizzata dall’indirizzo in questione - afferma che il diritto del singolo al rispetto della propria vita privata e familiare, sotto specie di tutela dell’unità familiare, costituisce un limite alle prerogative statali di gestione dei flussi migratori e che, conformemente al diritto internazionale generale, rientra in tali prerogative la regolamentazione dell’ingresso, del soggiorno e dell’allontanamento degli stranieri. Secondo la Corte, in attento bilanciamento tra diritto al ricongiungimento familiare e prerogative statali, da un lato le misure di espulsione possono costituire un’ingerenza nel diritto al rispetto della vita privata e familiare, la cui legittimità deve essere vagliata alla luce del par. 2 dell’art. 8 della Convenzione (legalità, necessità in una società democratica, proporzionalità); dall’altro lato, il rispetto degli obblighi positivi scaturenti dall’art. 8 può, in determinate circostanze, imporre agli Stati contraenti di autorizzare il ricongiungimento familiare di cittadini stranieri (riassuntivamente, da ultimo, sentenze 23 febbraio 2016, n. 68453, Pajic c. Croazia, ric. n. 68453/13; 15 marzo 2016, n. 31039, Novruk e altri c. Russia, ricc. n. 31039/11, n. 48511/11, n. 76810/12, n. 14618/13, n. 13817/14; 8 novembre 2016, n. 56971, El Ghatet c. Svizzera, ric. 56971/10; 14 febbraio 2019, n. 57433 Narjiis c. Italia, ric. n. 57433/15). 
Sembra dunque ragionevole dedurne, ad avviso della Sezione, che, là dove non si manifesti una esigenza di tutela della sovranità dello Stato, il diritto al rispetto della vita privata e familiare possa e debba espandersi nella sua interezza. 
L’equiparazione - ovviamente ristretta al solo profilo di specie - al rapporto matrimoniale e all’unione civile della stabile convivenza di fatto, attestata da certificazioni anagrafiche, appare per di più del tutto coerente con la giurisprudenza della Corte costituzionale la quale, ferma restando la discrezionalità del Parlamento nell’individuare le forme di garanzia e di riconoscimento per le unioni affettive diverse da quella matrimoniale, si è riservata la possibilità d'intervenire a tutela di specifiche situazioni con il controllo di ragionevolezza (sentenza 15 aprile 2010, n. 138), come infatti più volte è avvenuto per le convivenze more uxorio (a partire dalle sentenze 7 aprile 1988, n. 404, e 20 dicembre 1989, n. 559; da ultimo sentenza 23 settembre 2016, n. 213). 
Sulla scorta delle considerazioni precedenti, l’esigenza di tutela dell’unità della famiglia, alla quale è improntato l’istituto del ricongiungimento (Corte costituzionale, 30 maggio 2008, n. 183), non può non prevalere sulle difformi previsioni della normativa interna dell’Arma dei carabinieri","Militari, forze armate e di polizia"
https://www.giustizia-amministrativa.it/web/guest/-/suddivisione-in-lotti-della-gara-per-la-concessione-servizi-distribuzione-di-prodotti-carbolubrificanti-e-ristoro-autostradale,"
Suddivisione in lotti della gara per la concessione servizi distribuzione di prodotti carbolubrificanti e ristoro autostradale
","N. 06402/2021REG.PROV.COLL.
N. 02504/2021 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Quinta)
ha pronunciato la presente
SENTENZA
sul ricorso in appello iscritto al numero di registro generale 2504 del 2021, proposto da Autogrill Italia s.p.a., in persona del legale rappresentante, rappresentata e difesa dagli avvocati Marcello Clarich, Giuliano Fonderico e Mario Libertini, con domicilio eletto presso lo studio dell’avv. Marcello Clarich in Roma, viale Liegi, 32; 

contro
Milano Serravalle – Milano Tangenziali s.p.a., in persona del legale rappresentante, rappresentata e difesa dagli avvocati Damiano Lipani, Francesca Sbrana e Giuseppe Fabrizio Maiellaro, con domicilio eletto presso lo studio dell’avv. Damiano Lipani in Roma, via Vittoria Colonna, 40; 

nei confronti
My Chef Ristorazione Commerciale s.p.a., in persona del legale rappresentante, rappresentata e difesa dagli avvocati Andrea Lazzaretti e Carmelo Mendolia, con domicilio digitale come da PEC tratta dai Registri di Giustizia; Chef Express s.p.a., in persona del legale rappresentante, rappresentata e difesa dagli avvocati Massimo Frontoni, Gianluca Luzi e Giuliano Sollima, con domicilio eletto presso lo studio dell’avv. Massimo Frontoni in Roma, via Guido D'Arezzo, 2; 

per la riforma
della sentenza del Tribunale amministrativo regionale per la Lombardia, Sezione Prima, n. 00511/2021, resa tra le parti;

Visti il ricorso in appello e i relativi allegati;
Visti gli atti di costituzione in giudizio di Milano Serravalle – Milano Tangenziali s.p.a., di My Chef Ristorazione Commerciale s.p.a. e di Chef Express s.p.a.;
Visti tutti gli atti della causa;
Relatore nell'udienza pubblica del giorno 17 giugno 2021 il Cons. Federico Di Matteo e uditi per le parti gli avvocati Marcello Clarich, Giuliano Fonderico, Mario Libertini, Damiano Lipani, Francesca Sbrana, Giuseppe Fabrizio Maiellaro, Massimo Frontoni, Gianluca Luzi e Carmelo Mendolia in collegamento da remoto.;
Ritenuto e considerato in fatto e diritto quanto segue.

FATTO
1. Con bando pubblicato in Gazzetta ufficiale della Repubblica italiana il 23 aprile 2018 Milano Serravalle – Milano Tangenziali s.p.a. (da questo momento anche solo Milano Serravalle), concessionaria dell’autostrada A7 Milano Serravalle e delle Tangenziali Ovest, est e Nord di Milano, indiceva una procedura ristretta ai sensi dell’art. 61 d.lgs. 18 aprile 2016, n. 50 per l’affidamento in (sub)concessione della gestione del servizio di distribuzione di prodotti carbolubrificanti e attività accessorie (denominati “Servizi Oil”) e del servizio di ristoro e attività commerciali connesse (“Servizi Non Oil”), nelle aree di servizio ubicate lungo le tratte autostradali in concessione.
1.1. La procedura di gara, del valore complessivo di € 967.244.000,00, da aggiudicare con il criterio dell’offerta economicamente più vantaggiosa, era suddivisa in 32 lotti, corrispondenti a ciascuna area di servizio e, per esse, ai Servizi Oil e Non Oil.
La lex specialis di gara consentiva agli operatori concorrenti di presentare offerta per tutti i lotti, ma limitava l’aggiudicazione ad un numero massimo di cinque lotti per ciascuna delle tipologie merceologiche dei servizi, con l’eccezione dei Servizi Oli Driven e Food Driven (questa la clausola: “(Informazioni relative ai lotti):
a uno stesso operatore economico potranno essere aggiudicati fino a un massimo di n. 5 Lotti per ciascuna tipologia merceologica (Lotti Oil e Non Oil)…Qualora lo stesso operatore economico risulti primo in graduatoria per un numero di Lotti superiore a 5 per ciascuna tipologia merceologica (Lotti Oil e Non Oil), al medesimo operatore saranno aggiudicati, in ordine decrescente di valore, i 5 Lotti di valore stimato più elevato tra quelli per i quali l’operatore è risultato primo in graduatoria, senza che a tal fine rilevino gli esiti della procedura quanto ai Lotti Oil Driven e Food Driven”).
1.2. Autogrill Italia s.p.a. (da ora anche solo Autogrill) presentava domanda di partecipazione per dodici lotti, risultava prima graduata in 10 di essi, ma, per il predetto vincolo, aggiudicataria di 5; i lotti non aggiudicati erano affidati ad altri operatori: Chef Express s.p.a., My Chef s.p.a. e Maglione.
Con istanza di accesso ai documenti di gara Autogrill domandava alla stazione appaltante di metterle a disposizione “i documenti ed elaborazioni predisposte da Codesta Spett.le Società e/o da terzi dalla stessa incaricati, anche prodromiche all’avvio della procedura, atte a illustrare il razionale che sottende alla individuazione del criterio del tetto massimo di aggiudicazione sopra richiamato…”; Milano Serravalle rispondeva con nota del 10 giugno 2020 che: “la suddivisione della procedura di affidamento in Lotti nonché la fissazione di un tetto massimo nell’aggiudicazione degli stessi e i criteri all’uopo stabiliti rispondono agli obiettivi strategici e alle esigenze tecniche ed economiche della stazione appaltante, e risultano del tutto conformi ai fondamentali principi e alle precipue finalità di concorrenza e apertura al mercato sottese all’attuazione del Codice dei Contratti Pubblici”. 
2. Con distinti ricorsi al Tribunale amministrativo regionale per la Lombardia Autogrill impugnava i provvedimenti di aggiudicazione agli altri operatori economici dei cinque lotti nei quali era risultata prima graduata (comunicato il 19 maggio 2020), il bando di gara nella parte in cui prevedeva il vincolo di aggiudicazione, il documento descrittivo della procedura, la lettera di invito e, in uno alle risposte n. 33 e n. 36 del 22 maggio 2018 sulla clausola del bando impugnata, anche la nota del 10 giugno 2020 il cui contenuto è stato precedentemente riportato.
2.1. I ricorsi erano articolati in tre motivi:
a) con il primo motivo la ricorrente contestava l’applicabilità agli affidamenti in concessione del vincolo di aggiudicazione previsto dall’art. 51, comma 3, d.lgs. n. 50 del 2016 per le procedure di affidamento di contratti di appalto;
b) con il secondo, l’applicabilità del vincolo di aggiudicazione di cui al citato art. 51, comma 3, per essere la gara solo apparentemente qualificabile come unica procedura suddivisa in più lotti trattandosi, piuttosto, di autonomi contratti, ciascuno dei quali assegnati all’esito di una distinta procedura di scelta del contraente;
c) con il terzo lamentava che l’inserimento del vincolo di aggiudicazione non era stato proceduto da alcuna istruttoria o valutazione consapevole degli effetti anticompetitivi ed anticoncorrenziali che ne sarebbero potuti derivare; la stessa motivazione fornita in seguito a sua richiesta di chiarimenti era meramente apparente e del tutto generica, essendosi limitata la stazione appaltante ad affermare che la suddivisione in lotti rispondeva ad “obiettivi strategici” e “esigenze tecniche ed economiche”.
2.2. Si costituivano in giudizio Milano Serravalle s.p.a. e Chef Express s.p.a.; la prima sollevava eccezione di giurisdizione a favore del giudice ordinario ed eccezione di irricevibilità del ricorso in quanto tardivamente proposto.
Il giudice di primo grado, con la sentenza della sezione prima, 25 febbraio 2021, n. 511, riuniti i ricorsi, respinte le eccezioni pregiudiziali di rito, li rigettava disponendo compensazione delle spese del giudizio.
2.3. In particolare, quanto alla questione di giurisdizione sollevata, il giudice riteneva la controversia rientrante nella giurisdizione esclusiva del giudice amministrativo ex art. 133, comma 1, lett. e), n. 1) cod. proc. amm., giusta la previsione di cui all’art. 177 del codice dei contratti pubblici per il quale i titolari di concessioni di lavori, servizi pubblici o forniture, sono tenuti al rispetto della procedura di evidenza pubblica nell’affidamento dei propri servizi; né rilevante poteva ritenersi che oggetto di affidamento a terzi fossero servizi “non pertienti e strumentali all’oggetto della concessione e che ineriscono a rapporti del tutto privatistici”, in quanto, come ritenuto anche dalle Sezioni Unite della Corte di Cassazione nella sentenza 1 luglio 2019, n. 18674, per definire l’ambito della giurisdizione esclusiva del giudice amministrativo occorre che il soggetto aggiudicatore sia tenuto al rispetto dei procedimento di evidenza pubblica, indipendentemente dall’oggetto dell’affidamento.
3. Propone appello Autogrill Italia s.p.a.; si sono costituiti Milano Serravalle s.p.a., Chef Express s.p.a. che hanno anche proposto appello incidentale e My Chef Ristorazione Commerciale s.p.a., anche quest’ultima con appello incidentale.
Le parti hanno depositato memorie ex art. 73, comma 1, cod. proc. amm., cui sono seguite rituali repliche.
All’udienza del 17 giugno 2021 la causa è stata trattenuta in decisione.
DIRITTO
1.  Preliminarmente vanno esaminati gli appelli incidentali di Chef Express s.p.a., Milano Serravalle e My Chef ristorazione commerciale s.p.a. ove sono (ri)proposte le questioni pregiudiziali di rito idonee, se accolte, a definire il giudizio senza l’esame del merito.
1.1. Gli appellanti incidentali si dolgono che il giudice di primo grado abbia respinto l’eccezione di difetto di giurisdizione del giudice amministrativo a favore del giudice ordinario: l’obbligo per il titolare di concessione (anche autostradale, per l’art. 1, comma 568, l. 205 del 2017) di scegliere il proprio contraente mediante procedura di evidenza pubblica varrebbe solo per il caso in cui questi intenda acquisire da terzi prestazioni necessarie per l’esecuzione della concessione (“contratti relativi” alla concessione secondo l’indicazione del legislatore), e non quando la prestazione richiesta, per quanto accessoria e complementare, non consista in servizi pertinenti e strumentali all’oggetto della concessione; tali sarebbero, appunto, le prestazioni comprese nei Servizi Non Oil, “servizio di ristoro e di attività commerciali”, le quali in alcun modo rientrerebbero nell’ambito dei servizi propri della concessione autostradale.
In tal senso si sarebbero espresse anche le Sezioni Unite dalla Corte di Cassazione, con la sentenza 30 aprile 2019, n. 11508, pronunciata in controversia riguardante la contestazione della legittimità degli esiti della procedura di gara volta ad individuare l’aggiudicatario della gestione del “servizio di ristoro ed attività commerciali connesse” (cd. Non oil) di un’area di servizio di tratto autostradale.
1.2. Il motivo è infondato; la sentenza di primo grado merita conferma sia pur con diverso percorso motivazionale.
1.2.1. Diversamente da quanto ritenuto dal giudice di primo grado, non appare pertinente la sentenza delle Sezioni Unite della Corte di Cassazione 1 luglio 2019, n. 18674: era ivi contestata, infatti, la scelta da parte di un concessionario autostradale del terzo contraente di un contratto di appalto di servizi (sgombero neve) e la giurisdizione esclusiva del giudice amministrativo ben poteva essere affermata in base all’art. 133, comma 1, lett. e), n. 1 cod. proc. amm. per l’obbligo posto a carico dei concessionari autostradali dall’art. 177, comma 1, del codice dei contratti pubblici di affidare – sia pur per la quota del sessanta per cento – (lavori) servizi (e forniture) “relativi alle concessioni” mediante procedure di evidenza pubblica (seguendo il medesimo ragionamento Cass. civ., Sez. Unite, 11 marzo 2020, n. 7005 ha escluso la giurisdizione esclusiva del giudice amministrativo in quanto il concessionario di costruzione e gestione non era tenuto a scegliere il terzo appaltatore seguendo le disposizioni in materia di evidenza pubblica).
1.2.2. Oggetto dell’odierno giudizio non è la scelta del terzo appaltatore di un servizio “relativo alla concessione” – contratto mediante il quale il concessionario ottiene che il terzo svolga a suo favore una prestazione indispensabile all’espletamento della (sua) concessione (id est. del servizio cui è tenuto per la sua veste) – ma del terzo cui (il concessionario autostradale intenda) affidare una (sub)concessione di servizi.
Valgono al riguardo due considerazioni.
Tra gli obblighi del concessionario autostradale la Convenzione Unica di concessione (sottoscritta il 7 novembre 2007 con l’A.n.a.s. in qualità di concedente) prevedeva all’art. 3.2. lett. d) il “miglioramento del servizio, attraverso la promozione di attività strumentali o ausiliarie al servizio autostradale, fornite esclusivamente o prevalentemente da terzi agli utenti delle tratte autostradali assentite in concessione”; non possono aversi dubbi che i servizi “Oil” e “Non Oil” resi nelle aree di servizio delle tratte autostradali rientrino tra le attività strumentali e ausiliarie al servizio autostradale che ne consentono la migliore fruizione.
E’ noto, poi, che detti servizi sono resi a favore di coloro che percorrono il tratto autostradale e, dunque, all’utenza, e non certo a favore dello stesso concessionario autostradale; utenza dalla quale l’affidatario ricava la sua remunerazione (con assunzione del rischio, e ciò vale senza meno ad escludere la configurabilità dell’appalto).
La procedura de qua va, dunque, correttamente qualificata – come del resto fatto dallo stesso concessionario in tutti gli atti della procedura, ivi compreso lo schema di convenzione allegato al bando – come affidamento a terzi di sub-concessione di servizi secondo la dinamica propria della sub-contrattazione intesa quale contratto derivato con il quale il concedente trasferisce al terzo subcontraente facoltà e poteri – nel caso di specie di organizzare i servizi strumentali alla fruizione dell’autostrada da parte dell’utenza – che egli ha acquisito per aver concluso il contratto principale, con le particolarità proprie però della connotazione pubblicistica della vicenda di cui subito si dirà.
Ne segue in via immediata che siffatta procedura di affidamento al terzo non è disciplinata dall’art. 177, comma 1, del codice dei contratti pubblici, il cui richiamo da parte del giudice di primo grado appare dunque improprio, avendo tale disposizione riguardo alle procedure di affidamento di contratti di appalto, come risulta palese dalla lettera della norma (e in particolare dal riferimento all’affidamento di “contratti di lavori, servizi e forniture”) e non invece all’affidamento di sub-concessioni di servizi da parte del concessionario.
1.2.3. Le esposte considerazioni conducono altresì a ritenere non pertinente per la soluzione della questione del riparto di giurisdizione anche la sentenza delle Sezioni Unite della Corte di Cassazione 30 aprile 2019, n. 11508 (pronunciata su ricorso per cassazione in materia di giurisdizione avverso la sentenza di questa Sezione del Consiglio di Stato 13 luglio 2017, n. 3446, ex art. 110 cod. proc. amm., e) più volte richiamata dalle appellanti incidentali.
Era ivi in contestazione, infatti, la scelta del terzo affidatario del solo servizio “Non Oil” che la Corte di Cassazione mostra di considerare a differenza dei servizi “Oil” – in ciò invero confermando il ragionamento di questa Sezione ma sul quale possono aversi dubbi per quanto già precedentemente esposto e quanto ancora si dirà a breve – non quale servizio “pubblico” ma quale attività “svolta, in via meramente eventuale, su richiesta ed autonoma remunerazione da parte del cliente” ossia “vicenda in tutto privatistica e di natura prettamente commerciale, indubbiamente accessoria rispetto all’attività di erogazione del servizio autostradale, ma altrettanto certamente estranea allo specifico oggetto pubblicistico della concessione che di esso costituiva mero presupposto”.
1.2.4. A parere del Collegio la questione del riparto di giurisdizione va risolta in conformità alle indicazioni della sentenza delle Sezioni Unite della Corte di Cassazione 2 dicembre 2008, n. 28549 pronunciatasi proprio in controversia avente ad oggetto la procedura di affidamento a terzi da parte di concessionario autostradale di servizi di ristorazione e rifornimento.
Era ivi affermata la giurisdizione esclusiva del giudice amministrativo per la regola generale – desunta dall’art. 5, comma 1, l. 6 dicembre 1971, n. 1034 (l. Tar) al tempo vigente – per la quale spetta al giudice amministrativo in sede di giurisdizione esclusiva conoscere delle controversie relative a concessioni amministrative.
Occorre, infatti, distinguere tra il caso in cui l’amministrazione resti completamente estranea al rapporto derivato tra concessionario e terzo per cui esso possa essere qualificato come vicenda interamente privatistica priva di alcun collegamento con l’atto autoritativo concessorio (è il caso dell’assegnazione della gestione degli spazi pubblicitari lungo l’autostrada) e quello in cui, invece, l’amministrazione sia in qualche modo partecipe del rapporto di subconcessione per averlo espressamente previsto ed autorizzato nello schema del rapporto concessorio.
Tale è, continua la Corte, il caso dei servizi di ristoro e rifornimento nelle aree di servizio autostradali in ragione del dato normativo che li disciplina: l’art. 2 del codice della strada (d.lgs. 30 aprile 1992, n. 285) che prescrive che l’autostrada sia attrezzata “con apposite aree di servizio ed aree di parcheggio”, l’art. 24 del medesimo codice che le qualifica come “pertinenze di servizio” con i relativi manufatti “per il rifornimento ed il ristoro degli utenti” e dunque quali parti del bene pubblico concesso in gestione alla società autostradale ed anche per l’art. 61, comma 1, del regolamento di esecuzione del codice della strada (d.P.R. 16 dicembre 1992, n. 495) a mente del quale “Le aree di servizio relative alle strade di tipo A e B di cui all'articolo 2 del codice, destinate al rifornimento ed al ristoro degli utenti sono dotate di tutti i servizi necessari per il raggiungimento delle finalità suddette, con i distributori di carburante, le officine meccaniche ed eventualmente di lavaggio, i locali di ristoro ed eventualmente di alloggio, i posti telefonici, di pronto soccorso e di polizia stradale, gli adeguati servizi igienici collettivi ed i contenitori per la raccolta anche differenziata dei rifiuti”.
Le norme richiamate valgono a dimostrare che “quella che si svolge sulle aree di servizio, con riferimento all’attività di rifornimento delle auto, di ristoro degli utenti e di predisposizione di servizi igienici, è nel suo complesso attività strumentale e pertinente alla concessione della rete autostradale, destinata ad una specifica categoria di utenti. Trattasi di attività strettamente connessa e funzionalizzata all’utilizzazione della strada, …, e quindi di attività qualificabile, ai fini che qui rilevano, come di servizio pubblico, non diversamente dall’autostrada cui accede” ovvero anche “momento del pubblico servizio reso, in quanto necessario e funzionale rispetto alle esigenze pubblicistiche connesse alla gestione della rete autostradale, soggetto agli obblighi di continuità, tipici di un pubblico servizio”.
Conclude, infine, la Corte che “…poiché la concessionaria Anas con la convenzione principale fa espressa previsione di tale affidamento a terzi, disponendo che ciò avvenga sulla base di una procedura ad evidenza pubblica, la giurisdizione sulla controversia in questione si appartiene al Giudice Amministrativo”.
1.2.5. Il ragionamento resta valido: il dato normativo citato nei passaggi della sentenza riportati è tuttora vigente in quella stessa formulazione richiamata dalla Corte ed anche la Convenzione Unica conclusa da Milano Serravalle con l’A.n.a.s. prevede all’art. 28 (Facoltà del concessionario) punto 1 lett. b) “di accordare, a titolo oneroso sulla base di procedure di evidenza pubblica, le concessioni relative alle occupazioni ed alle utilizzazioni della sede autostradale e loro pertinenze, con riferimento alle aree previste nel piano economico finanziario e di introitare i proventi, salva la corresponsione a favore del Concedente del canone di cui all’art. 13.2. della presente Convenzione”.
Occorre solamente precisare che il riparto di giurisdizione in relazione a procedure di affidamento come quelle di cui si discute nel presente giudizio – in seguito all’abrogazione della legge Tar – trova ora base normativa nell’art. 133, comma 1, lett. c) per il quale spettano al giudice amministrativo in sede di giurisdizione esclusiva le controversie “in materia di pubblici servizi relative a concessioni di pubblici servizi, escluse quelle concernenti indennità, canoni ed altri corrispettivi, ovvero quelle relative adottati dalla pubblica amministrazione o dal gestore di un pubblico servizio in un procedimento amministrativo, ovvero ancora relative all’affidamento di un pubblico servizio, ed alla vigilanza e controllo nei confronti del gestore…”; per tutte quante le considerazioni già svolte, l’affidamento da parte del concessionario autostradale a terzi della gestione dei servizi di ristoro e rifornimento nelle aree di servizio (ovvero, con altra terminologia ma che non muta la sostanza, dei servizi “Oil” e “Non Oil”), costituisce “affidamento di un pubblico servizio” in quanto consustanziale al potere (e ai relativi oneri) di gestione del bene pubblico e dei connessi servizi a favore dell’utenza derivanti al concessionario autostradale dal provvedimento concessorio e dalla conseguente convenzione di concessione.
1.2.6. Resta da aggiungere, a completamento del discorso fatto, un’ultima considerazione: come emerge dalla formulazione dell’art. 133, comma 1, lett. c) in precedenza riportato, per dire la controversia appartenete alla giurisdizione esclusiva del giudice amministrativo è irrilevante la natura giuridica del concessionario, se sia soggetto interamente privato ovvero, come nel caso in esame, soggetto pubblico (Milano Serravalle si qualifica organismo di diritto pubblico), come pure le modalità con le quali è affidato il servizio che qui sono di evidenza pubblica per la prescrizione in tal senso contenuta nella Convenzione Unica di concessione (come in precedenza riportato).
1.3. Con un secondo motivo, comune a due delle tre appellanti incidentali, è contestata la sentenza per aver respinto l’eccezione di irricevibilità del ricorso di primo grado per tardività argomentata sul carattere immediatamente lesivo della clausola del bando contenente il vincolo di aggiudicazione, da impugnare, pertanto, nel termine decadenziale decorrente dalla pubblicazione del bando di gara.
1.3.1. Il motivo è infondato: come correttamente ritenuto dal giudice di primo grado, incontestata la natura non escludente della clausola del bando perché non impeditiva della partecipazione del concorrente, l’interesse di Autogrill Italia ad impugnare la clausola del bando è divenuto attuale solo a seguito dell’approvazione della graduatoria dei singoli lotti e della conseguente loro aggiudicazione.
Alla pubblicazione del bando l’interesse ad impugnare era solo potenziale – e in quanto tale inidoneo a sorreggere l’azione di annullamento (ex multis, cfr. Cons. Stato, sez. V, 22 febbraio 2021, n. 1513; VI, 26 ottobre 2020, n. 6489) – non avendo l’impugnante subito alcuna lesione della propria posizione soggettiva e, correlativamente, nessun vantaggio potendo immediatamente conseguire dall’accoglimento dell’eventuale domanda di annullamento della clausola del bando: se è vero che Autogrill Italia mirava all’aggiudicazione di tutti i lotti per i quali aveva presentato domanda di partecipazione, e dunque a più di cinque lotti, era ancora incerta la concreta applicazione a suo danno del c.d. vincolo di aggiudicazione: ben poteva risultare prima graduata in non più dei cinque lotti aggiudicabili e così sottrarsi in concreto agli effetti del vincolo di aggiudicazione.
Detto altrimenti: l’interesse al bene della vita ad ottenere l’aggiudicazione dei 10 lotti s’è concretizzato solo quando s’è prodotto l’effetto del vincolo di aggiudicazione, ossia all’approvazione delle graduatorie dei singoli lotti, giustificando a quel momento la proposizione dell’azione giurisdizionale.
2. Ora l’appello di Autogrill Italia s.p.a.; articolato in tre motivi rivolti a contestare i (tre) passaggi argomentativi principali della sentenza di primo grado.
Di seguito le argomentazioni della sentenza e le critiche dell’appellante.
a. il giudice di primo grado dice applicabile anche alle procedure di affidamento di concessioni la regola della suddivisione in lotti degli appalti come declinata nei tre commi dell’art. 51 del codice dei contratti pubblici, in assenza di indicazioni contrarie nel testo della norma ed in quanto espressione del principio della concorrenza e, dunque dell’esigenza, comune a tutte procedure di affidamento di contratti pubblici, di garanzia della massima partecipazione e della par condicio tra gli operatori economici; 
Autogrill critica (nel primo motivo) in quanto il giudice di primo grado non avrebbe considerato– e per questo avrebbe dato risposta solo parziale alle censure contenute nel primo motivo di ricorso incorrendo nell’omessa pronuncia – che la procedura de qua non era disciplinata direttamente dal codice dei contratti pubblici; il concessionario, invece, giusta la previsione dell’art. 177, comma 1, del codice e dell’art. 11, comma 5 – ter della l. n. 498 del 1992, era tenuto al solo rispetto dei “principi di selezione concorrenziale” tra i quali non v’è rinvio specifico all’art. 51, comma 3, del codice.
Aggiunge, poi, riprendendo considerazioni già svolte nel ricorso di primo grado, che la regola della suddivisione in lotti e, correlativamente il vincolo di aggiudicazione, sarebbe inapplicabile agli affidamenti di concessioni per:

i) la struttura trilaterale dei rapporti, ed in particolare per la necessità di tener conto delle esigenze degli utenti finali – oltre che dell’apertura alla concorrenza a favore degli operatori economici – considerato che la regola della suddivisione in lotti potrebbe comportare conseguenze “in termini di minore qualità dei servizi rispetto a quanto altrimenti ottenibile”;

ii) l’esistenza di una disciplina specifica in atti normativi primari incompatibile con il vincolo di aggiudicazione perché in potenza produttivo di affidamenti subottimali: il principio generale per il quale non sono ammesse limitazioni quantitative all’accesso al mercato se non per esigenze imperative ben motivate, il già citato art. 11, comma 5 – ter della l. n. 498 del 1992 che sull’affidamento dei servizi fissa principi rivolti a vantaggio dell’utenza in termini di “adeguato livello e regolarità del servizio”, di “efficienza, qualità e varietà dei servizi” e di “qualità, disponibilità e prezzi dei servizi”, gli atti di indirizzo contenuti nel decreto del Ministero per l’industria e lo sviluppo economico del 7 agosto 2015, in cui nessuna delle misure di apertura concorrenziale indicate prefigura un limite alle aggiudicazione e che, invece, fissano un “punto di equilibrio” tra le esigenze di sviluppo dei servizi (con i correlativi investimenti delle imprese), l’apertura concorrenziale delle procedere e le esigenze dei consumatori stabilendo mediante la prescrizione di criteri di gara espressamente diretti a “garantire contemporaneamente il più alto standard di servizio e il migliore livello di concorrenzialità”;
b. in sentenza è detta ragionevole la scelta del concessionario Milano Serravalle di suddividere in lotti l’appalto considerando ciascuna area di servizio presente nella rete autostradale quale “lotto” e per ciascuna area la diversa tipologia di servizi, oil/non oil, offerti all’utenza, poiché tiene conto dei diversi oggetti prestazionali richiesti (dall’utenza) nelle stazioni appaltanti e della diversa collocazione delle stesse nelle tratte autostradali;
l’appellante la contesta (nel secondo motivo) riproponendo il ragionamento già svolto in primo grado: oggetto della procedura non sarebbe un unico “appalto” o un unico “contratto” di tutti i servizi oil e non oil della rete autostradale, ma in realtà “32 distinti titoli di accesso al mercato, ciascuno autonomo quanto a oggetto e a offerte presentabili, che sono stati accorpati temporalmente, ma che potrebbero essere aggiudicati ciascuno di essi in momenti distinti”, ossia, secondo altra prospettazione “una pluralità di contratti affidati parallelamente con la stessa procedura”; così correttamente inteso l’oggetto della procedura, non potrebbe trovare applicazione l’art. 51, comma 3, che muove dal presupposto, non ricorrente nella vicenda in esame, che un determinato “appalto” possa essere suddiviso in “lotti”.
Ribadisce, infine, come il concessionario avrebbe dovuto al più separare in lotti il contratto avente ad oggetto la singola area di servizio, distinguendo tra lotto “oil” e lotto “non oil”, ed invece s’era scelto di applicare il vincolo di aggiudicazione solo a parità di categoria merceologica, così consentendo ad uno stesso operatore di aggiudicarsi contemporaneamente la parte oil e non oil della stessa area e cumulare cinque aggiudicazioni per ciascuna delle due attività avvantaggiando gli operatori di maggiori dimensioni in spregio all’esigenza di concorrenza avuta di mira;
c. conclude il giudice nel senso che la scelta di suddividere in lotti la gara consegue ad una valutazione discrezionale dell’amministrazione che, se assunta, non necessita di specifica motivazione poiché l’art. 51, comma 1, del codice dei contratti pubblici va interpretato nel senso che la suddivisione in lotti costituisce la regola cui la stazione appaltante può derogare per giustificati motivi che vanno puntualmente espressi nel bando o nella lettera di inviti; la motivazione, pertanto, è richiesta per il caso opposto a quello verificatosi nella procedura in esame, ovvero qualora la stazione appaltante decida di non procedere alla suddivisione in lotti dell’appalto;
Autogrill dice errata la conclusione e per dimostrarlo ripropone il ragionamento già svolto nel ricorso di primo grado ed articolato in sintesi nei seguenti passaggi:

i) tra gli scopi del diritto euro – unitario v’è la promozione all’ingresso nel mercato delle PMI – piccole e medie imprese e a tal fine la direttiva – appalti (dir. 2014/24/UE) – sebbene non la direttiva – concessioni – prevede la normale suddivisione in lotti degli appalti e la possibilità per le stazioni appaltanti di inserire all’interno dei bandi limiti di partecipazione o limiti di aggiudicazione, con l’invito, però, ad introdurre correttivi che evitino l’eventualità che la stazione appaltante sia “costretta ad accettare soluzioni sostanzialmente meno vantaggiose rispetto a quella di un’aggiudicazione che raggruppi più lotti o tutti i lotti”;

ii) il legislatore italiano ha recepito le indicazioni della direttiva all’art. 51 del codice dei contratti pubblici fissando la regola, salvo deroga motivata, della suddivisione in lotti con espressa possibilità di vincoli di aggiudicazione; l’art. 164 estende alle procedure di aggiudicazione di contratti di concessione, per quanto compatibili, le disposizioni relative alle procedure di affidamento dei contratti di appalto;

iii) le norme sulla suddivisione in lotti, sui limiti di partecipazione e sui limiti di aggiudicazione sono norme correttive del normale processo concorrenziale – ovvero, altrimenti detto, di “regolazione asimmetrica di alcuni mercati” – che derogano al principio della concorrenza in quanto rivolte a frenare quel processo dinamico che porta alla crescita delle imprese più efficienti per garantire che PMI possano entrare nel mercato, e, dunque, al costo del sacrificio di una o più offerte giudicate migliori ma eccedenti i tetti di aggiudicazione e così di una rinuncia a vantaggi economici per la stazione appaltante e per l’utenza che potrebbe giovarsi di un’offerta qualitativamente superiore;

iv) ne segue che una stazione appaltante può legittimamente adottare una clausola che pone vincoli di aggiudicazione solo se, a seguito di adeguata istruttoria (ovvero di corretta analisi del mercato rilevante), giunga alla conclusione che si possa in questo modo realizzare in concreto un effetto di promozione della presenza di PMI nel mercato de quo e, correlativamente, il giudice può sindacare la scelta dell’amministrazione per eccesso di potere che sia incoerente con la finalità di promozione della presenza nel mercato delle PMI;

v) da altro punto di vista, la stazione appaltante è tenuta a dimostrare che la previsione di un tetto alle aggiudicazioni non costituisca una condizione che agevoli la formazione di accordi o pratiche concordate spartitorie tra le imprese che fanno parte del mercato, criticità ampiamente evidenziata dalla dottrina economica quale rischio comune alla suddivisione in lotti e all’adozione di vincoli di aggiudicazione;

vi) nel caso di specie Milano Serravalle avrebbe disposto la suddivisione in lotti e previsto il vincolo di aggiudicazione senza procedere nei sensi indicati e così in difetto di adeguata istruttoria; se lo avesse fatto, avrebbe potuto accertare che il mercato della ristorazione industriale in genere e, nello specifico, il segmento della ristorazione autostradale, costituisce un “oligopolio naturale” per le sue caratteristiche strutturali cui possono accedere solo imprese di dimensioni superiori alla media, onde la concorrenza potenziale (non è con PMI ma) riguarda altri grandi operatori della ristorazione industriale;

vii) la conclusione è che la previsione di un vincolo di aggiudicazione risulta, nel caso di specie, viziata per eccesso di potere in relazione al principio di ragionevolezza poiché esso non poteva, in un mercato avente tale struttura oligopolistica, svolgere la sua funzione primaria di favorire l’ingresso delle PMI.
3. I motivi, che possono essere congiuntamente esaminati per la connessione logica delle questioni che sono poste, sono infondati.
3.1. I primi due motivi per le ragioni che seguono.
3.1.1. In premessa va meglio precisato rispetto a quanto già precedentemente esposto che (al pari della scelta del terzo appaltatore per via dell’art. 177, comma 1, del codice dei contratti pubblici anche) la scelta dei subconcessionari era qui da farsi a mezzo procedura di evidenza pubblica in virtù della già ricordata prescrizione contenuta nella clausola della Convenzione Unica (art. 28.1.b) nonché in conseguenza degli oneri a carico del concessionario autostradale di cui all’art. 11, comma 5-ter, l. 23 dicembre 1992 (Interventi urgenti in materia di finanza pubblica).
In quest’ultima disposizione, infatti, alle “società concessionarie autostradali” è fatto obbligo di: “(L') affidamento dei servizi di distribuzione carbolubrificanti e delle attività commerciali e ristorative nelle aree di servizio delle reti autostradali, in deroga rispetto a quanto previsto nelle lettere c) ed f) del comma 5, (avviene) secondo i seguenti princìpi:


a) verifica preventiva della sussistenza delle capacità tecnico-organizzative ed economiche dei concorrenti allo scopo di garantire un adeguato livello e la regolarità del servizio, secondo quanto disciplinato dalla normativa di settore;


b) valutazione delle offerte dei concorrenti che valorizzino l'efficienza, la qualità e la varietà dei servizi, gli investimenti in coerenza con la durata degli affidamenti e la pluralità dei marchi. I processi di selezione devono assicurare una prevalente importanza al progetto tecnico-commerciale rispetto alle condizioni economiche proposte;


c) modelli contrattuali idonei ad assicurare la competitività dell'offerta in termini di qualità e disponibilità dei servizi nonché dei prezzi dei prodotti oil e non oil “.
In sostanza, il concessionario autostradale era vincolato dalle citate disposizioni normative e convenzionali a scegliere i terzi subconcessionari a mezzo procedura evidenziale ossia secondo le regole proprie della contrattazione pubblica contenute nel codice dei contratti pubblici (d.lgs. 18 aprile 2016, n. 50), non rinvenendosi altrove la completa disciplina delle procedure di affidamento a terzi per via concorsuale di contratti di concessione di servizi.
3.1.2. Vero quanto sopra, non v’è ragione per disattendere il consolidato orientamento giurisprudenziale per il quale la regola della suddivisione in lotti degli appalti prevista dall’art. 51 del codice trova applicazione anche alle procedure di affidamento di contratti di concessione di servizi, perché, come evidenziato dal giudice di primo grado, è comune ad entrambe le procedure – di affidamento di contratti di appalto e di contratti di concessione – l’esigenza di massima apertura del mercato che tale regola è diretta a garantire (cfr. Cons. Stato, sez. III, 22 novembre 2018, n. 6611; V, 21 marzo 2018, n. 1811, ove più diffuse considerazioni su tale problematica).
3.1.3. Nessuna di quelle (ragioni) proposte dall’appellante, infatti, inducono ad un ripensamento: non la natura trilaterale del rapporto concessorio poichè attinente alla fase dell’esecuzione del contratto e, dunque, inconferente riguardo alla scelta del contraente, ma neppure l’eventualità evocata dall’appellante mediante riferimento alle disposizioni primarie e agli atti di indirizzo ministeriali che, per la suddivisione in lotti e l’operare del vincolo di aggiudicazione di un numero limitato di essi, possa darsi luogo ad affidamenti subottimali con perdita di vantaggi per l’utenza (e maggior costi per la stazione appaltante).
Anticipando qui quanto meglio si dirà nell’esame del terzo motivo di appello, può dirsi che entrambe le regole rispondono all’esigenza di apertura del mercato ed opposizione alla creazione di posizioni monopolistiche o, comunque, di predominio, obiettivo ritenuto meritevole dal legislatore per la convinzione che v’è sottesa che per questa via possa migliorare l’efficienza del servizio all’utenza e, dunque, in ragione delle stesse preoccupazioni che l’appellante assume a fondamento della sua critica alla regola della suddivisione in lotti, che, cioè, trovano tutela per altra via, come si avrà modo di chiarire, più immediata e diretta.
3.1.4. S’è detto che secondo l’appellante (nel secondo motivo di appello) non potrebbe qui applicarsi l’art. 51 del codice perché la stazione appaltante solo apparentemente avrebbe avviato un’unica procedura per l’affidamento di unico contratto di tutti i servizi, trattandosi invece di tanti (per quanti sono i lotti) “titoli di accesso al mercato” ovvero di “contratti” affidati parallelamente.
Ribadito, quanto all’oggetto dell’affidamento, che si trattava di contratti di subconcessione di servizi, per quanto permangano dubbi in giurisprudenza sulla natura, unitaria o frazionata, della procedura di affidamento suddivisa in lotti, è certo che essa si conclude in ogni caso con la stipulazione di distinti contratti aventi ad oggetto ciascuno dei lotti (non foss’altro per il fatto che diversi sono gli aggiudicatari).
Che ciò fosse previsto quale esito della procedura indetta da Milano Serravalle è, dunque, del tutto fisiologico e conferma, e non nega, che si tratti proprio della procedura prevista dall’art. 51 del codice dei contratti pubblici.
Per il resto, detto che il comune significato di “lotto” è nella lingua italiana propriamente “ciascuna delle parti in cui viene suddiviso un tutto” (da assegnare in vario modo anche mediante “sorteggio” o “asta” e in cui, dunque, v’è il riferimento al primigenio significato che rinvia al “gioco”), vale quanto già esposto dal giudice di primo grado in punto di agevole indentificabilità in rerum natura, per la differente collocazione geografica delle aree di servizio, e dal punto di vista tecnico-organizzativo, per la differenza dei servizi, di ristoro e supporto all’utenza, delle differenti “parti” dell’unitario servizio pubblico in affidamento.
Ricorreva, dunque, nella procedura in esame il presupposto fattuale che consentiva di far applicazione della regola di cui all’art. 51 del codice dei contratti pubblici.
3.2. Anche il terzo motivo di appello è infondato.
3.2.1. L’appellante ribadisce che Milano Serravalle non avrebbe potuto disporre la suddivisione in lotti della procedura di gara, né prevedere il vincolo di aggiudicazione di cinque di essi, se non a conclusione di una attenta analisi di mercato e dandone, comunque, adeguata giustificazione negli atti di gara. Ciò in quanto – lo si ripete in estrema sintesi – l’applicazione non adeguatamente ponderata delle due regole porterebbe ad affidamenti di contratti pubblici non ottimali, non realizzando, al contempo, lo sperato effetto di apertura del mercato alle PMI.
3.2.2. Così non è. 
Prima d’ogni altra considerazione, la lettura dell’art. 51 del codice dei contratti pubblici proposta dall’appellante non trova riscontro – ed anzi è smentita – dalla struttura logico – linguistica della disposizione.
Nel primo periodo del primo comma è stabilito che “Nel rispetto della disciplina comunitaria in materia di appalti pubblici, sia nei settori ordinari che nei settori speciali, al fine di favorire l’accesso delle microimprese, piccole e medie imprese, le stazioni appaltanti suddividono gli appalti in lotti funzionali di cui all’articolo 3, comma 1, lettera qq), ovvero in lotti prestazionali di cui all’articolo 3, comma 1, lettera ggggg), in conformità alle categorie o specializzazioni nel settore dei lavori, servizi e forniture. Le stazioni appaltanti motivano la mancata suddivisione dell’appalto in lotti nel bando di gara o nella lettera di invito e nella relazione unica di cui altri articoli 99 e 139.”.
L’art. 51, comma 1, del codice è norma giuridica costruita nella forma linguistica della proposizione prescrittiva: il legislatore altro non vuole che l’adeguamento ad essa dei suoi destinatari.
La stazione appaltante, che indice una procedura di gara, è tenuta a suddividere in lotti l’appalto incorrendo altrimenti in un provvedimento illegittimo e dunque annullabile.
Per principio (di teoria) generale (del diritto) a chi si adegua ad un precetto non si può richiedere (né è lecito attendersi) alcuna giustificazione perché la condotta conforme al precetto è la forma con la quale il destinatario manifesta la sua adesione ad esso. Al contrario, è colui che non si adegua che deve giustificarsi per evitare la sanzione. E la giustificazione può consistere nella prova di trovarsi in uno dei casi in cui la regola fa eccezione. 
In coerenza, il legislatore onera la stazione appaltante di motivare la scelta di non suddividere la procedura di gara in lotti, ossia di non adeguarsi al precetto.
3.2.3. La giurisprudenza è assolutamente concorde nel dare la esposta lettura della disposizione in esame: “Si deve da subito rilevare che la giurisprudenza di questa Sezione ha rimarcato più volte non solo la legittimità, ma anche il rispetto del principio del buon andamento nella divisione di un pubblico appalto in lotti, con il rammentare che in materia di appalti pubblici è senz'altro principio di carattere generale la preferenza per la suddivisione in lotti, in quanto diretta a favorire la partecipazione alle gare delle piccole e medie imprese; tale principio, come recepito all'art. 51 D.Lgs. n. 50 del 2016, non costituisce peraltro una regola inderogabile: la norma consente alla stazione appaltante di derogarvi per giustificati motivi, che devono essere puntualmente espressi nel bando o nella lettera di invito, essendo il precetto della ripartizione in lotti funzionale alla tutela della concorrenza. (Cons. Stato, V, 7 febbraio 2020 n. 973). Della quale vi è violazione in caso di previsione di lotti di importo spropositato (Cons. Stato, V, 6 marzo 2017, n. 1038) e riferiti ad ambiti territorialmente incongrui.” (così Cons. Stato, sez. V, 27 novembre 2020, n. 7455 ma di identico tenore: sez. III, 21 gennaio 2021, n. 4762; III, 12 febbraio 2020, n. 1076; V, 11 gennaio 2018, n. 123).
Va qui aggiunta una spiegazione utile a meglio comprendere il rapporto tra la disposizione qui in esame e quella del terzo comma dello stesso art. 51 ove è previsto il vincolo di aggiudicazione: la suddivisione in lotti di una procedura di gara favorisce l’apertura del mercato alle PMI poiché consente alla stazione appaltante di richiedere requisiti di partecipazione che, in quanto parametrati su singoli lotti, sono inevitabilmente meno gravosi di quelli che, in termini di capacità economica e prestazionali, sarebbero richiesti per la partecipazione all’intera procedura di gara; requisiti questi ultimi dei quali sono in possesso solo imprese di grandi dimensioni.
In definitiva, l’apertura alla concorrenza è realizzata per via indiretta rendendo possibile la formulazione di un’offerta che, invece, per una procedura unitaria, non sarebbe neppure proponibile.
3.2.4. Discorso solo parzialmente diverso va fatto per il vincolo di aggiudicazione.
Il comma 3 dell’art. 51 prevede che “Le stazioni appaltanti possono, anche ove esista la facoltà di presentare offerte per alcuni o per tutti i lotti, limitare il numero di lotti che possono essere aggiudicati a un solo offerente, a condizione che il numero massimo di lotti per offerente sia indicato nel bando di gara o nell’invito a confermare interesse, a presentare offerte o a negoziare”. Così costruito l’articolo citato non contiene una norma in forma precettiva ma (in forma) ipotetica: la sua applicazione non è necessitata, ma dipende dall’adesione del destinatario. Adesione comunque orientata dallo (possibilità di conseguire) scopo del precetto e richiesta sul presupposto del ricorrere di situazioni in cui imporre il rispetto del precetto avrebbe effetto contrario allo scopo.
3.2.5. La giurisprudenza concordemente assegna al vincolo di aggiudicazione lo scopo di favorire l’accesso al mercato delle PMI; precisamente, il vincolo di aggiudicazione “…consente anche alle imprese di minor peso di superare la concorrenza di quelle dominanti nel settore che possono offrire condizioni più vantaggiose per tutti i lotti della stessa procedura di gara (…). La finalità pro-concorrenziale è assicurata consentendo la distribuzione dei lotti tra il maggior numero possibile di concorrenti onde incentivare la concorrenza sul mercato e ridurre l'eventualità di situazioni di monopolio od oligopolio. Essa si realizza, non al momento della partecipazione alla gara (che può essere consentita a tutti i concorrenti anche per tutti i lotti: arg. ex art. 51, comma 3), ma quando le operazioni di gara si siano concluse con le proposte di aggiudicazione per i singoli lotti” (così Cons. Stato, sez. V, 18 marzo 2021, n. 2350, ma analoghe considerazioni in Cons. Stato, V, 15 marzo 2021, n. 2184;  III, 18 gennaio 2021, n. 505).
In sostanza, e riprendendo il discorso appena svolto sulle modalità con le quali le due regole favoriscono l’apertura del mercato alla concorrenza, si può dire che il vincolo di aggiudicazione traduce in atto quel che la suddivisione in lotti esprime in potenza; se, infatti, mediante la suddivisione in lotti si rende possibile la presentazione dell’offerta anche da parte di PMI, non per ciò solo si realizza un’effettiva apertura del mercato, potendo le imprese di grandi dimensioni accaparrarsi tutti i lotti per la capacità di offrire condizioni più vantaggiose e così mantenere, anche al termine della procedura, il medesimo assetto iniziale del mercato.
Diversamente, con il vincolo dell’aggiudicazione, il cui effetto naturale è proprio quello di aumentare il numero degli aggiudicatari, è impedito che si realizzino o si consolidino situazioni di concentrazione e tendenze in senso oligopolistico o monopolistico del mercato.
In sostanza, con il vincolo di aggiudicazione si incide sull’assetto del mercato in senso concorrenziale, con effetti destinati a travalicare anche la singola procedura di gara ed a riflettersi invece sulla futura sistemazione del segmento interessato. 
In questo senso, il vincolo di aggiudicazione è misura complementare alla suddivisione in lotti della procedura la cui applicazione è scelta in via preferenziale come essenziale completamento della disposta suddivisione in lotti e di regola prevista dalla stazione appaltante per la più sicura realizzazione della finalità enunciata dal legislatore in apertura dell’art. 51 (“…favorire l’accesso delle microimprese, piccole e medie imprese”).
Solo se sia certa dell’impossibilità di conseguire l’apertura del mercato per la via del vincolo di aggiudicazione la stazione appaltante potrà decidere di compiere una scelta differente, pena il sovvertimento della gerarchia assiologica che il legislatore ha precisamente enunciato.
3.2.6. La giurisprudenza afferma che:
a) il vincolo di aggiudicazione e la decisione di limitare l’aggiudicazione di tutti i lotti allo stesso concorrente costituisce una facoltà discrezionale dell’amministrazione che se non è previsto non dà luogo ad illegittimità del bando (Cons. Stato, sez. III, 9 febbraio 2021, n. 1193; III, 14 dicembre 2020, n. 7962; III, 9 giugno 2020, n. 3683);
b) il concorrente che intende contestare il vincolo di aggiudicazione è tenuto a dimostrare la sua inadeguatezza nel caso concreto rispetto alla finalità proconcorreziale per la quale il legislatore lo prevede (cfr. Cons. Stato, sez. III, 20 gennaio 2021, n. 627).
Le censure dell’appellante vanno, allora, esaminate anche da quest’ultimo punto di vista, considerando, cioè, se, effettivamente per la procedura in esame, v’è ragione di ritenere che disporre il vincolo di aggiudicazione non fosse scelta ragionevole alla luce della particolare conformazione del mercato, di stampo oligopolistico, con possibilità di dar luogo ad affidamenti subottimali.
3.2.7. Il ragionamento di Autogrill Italia, per quanto suggestivo, non può essere condiviso.
3.2.7.1. Ammesso che, come prospettato dall’appellante, il (segmento) di mercato della ristorazione autostradale sia conformato in senso oligopolistico, con poche imprese di grandi dimensioni che si confrontano, a maggior ragione ricorre qui la necessità di ampliare la concorrenza favorendo l’ingresso di altre imprese, anche se di medie o piccole dimensioni.
L’oligopolio, infatti, più si rafforza, meno risulta efficiente. È noto dagli studi economici che in questa tipologia di mercato le scelte delle imprese dipendono dalle scelte delle imprese rivali per cui, nel lungo periodo, l’incertezza sulle scelte di rivali inducono l’imprenditore ad investire le proprie risorse in maniera predominante nell’obiettivo di conservare la propria condizione oligopolistica e di consolidarla.
La massimizzazione del profitto sarà, cioè, conseguita non mediante il miglioramento del servizio (o l’innovazione dei contenuti offerti), ma cercando di impedire l’ingresso alle altre imprese concorrenti. Tale elaborazione teorica trova la sua sintesi in economia nell’affermazione per la quale il mercato oligopolistico è ispirato al canone quieta non movere. 
3.2.7.2. Non è un caso, pertanto, che il mercato oligopolistico è il tipo di mercato che dà più frequentemente luogo a fenomeni di c.d. collusione tacita tra le imprese, come ben noto al settore dell’antitrust nell’ambito del quale sono state analizzate le modalità con le quali la collusione si può realizzare, considerato che spesso la stessa neppure si traduce in un accordo tra le imprese formalmente approvato (cfr. Comunicazione della Commissione europea in tema di “Orientamenti per l’analisi di mercato e la valutazione del significativo potere di mercato ai sensi del quadro normativo dell’UE per le reti e i servizi di comunicazione elettronica” pubblicato in Gazzetta ufficiale dell’Unione europea del 7 maggio 2018 in cui è svolto un discorso di carattere generale sul mercato oligopolistico).
3.2.7.3. Le precedenti considerazioni portano a dire non condivisibile anche la riflessione dell’appellante sulla possibilità che il vincolo di aggiudicazione applicato nel contesto di siffatta tipologia di mercato dia luogo ad affidamenti subottimali; è vero il contrario: non utilizzare misure di apertura all’ingresso di PMI sul mercato – quale è indubbio sia il vincolo di aggiudicazione nelle procedure di gara suddivise in lotti – significa favorire quella concentrazione che paralizza la virtuosa dinamica concorrenziale poiché la grande impresa o le poche grandi imprese, sicure della loro posizione verso gli estranei, possono essere indotte a spostare la competizione esclusivamente sul piano della riduzione dei costi, anche a discapito della qualità del servizio, al contrario dell’impresa che cerca di accedere al mercato la quale, per condivisa opinione degli studiosi e comune esperienza, concorre sul piano della migliore offerta al consumatore, più innovativa e maggiormente attrattiva. Che è poi l’obiettivo cui è ispirato l’intero ordito normativa euro-unitaria e interno con finalità proconcorrenziale e, dunque, in primo luogo, proprio le disposizioni del codice dei contratti pubblici.
3.2.7.4. Nel caso di specie, poi, l’eventualità che si verificassero affidamenti subottimali dal punto di vista della qualità dei servizi offerti all’utenza era escluso dallo stesso criterio di scelta dell’offerta economicamente più vantaggiosa con prevalenza di criteri qualitativi di valutazione su quelli quantitativi, tale per cui non avrebbe ben potuto collocarsi in graduatoria quell’impresa che non avesse offerto validamente il servizio richiesto.
3.2.8. In conclusione: Milano Serravalle non era tenuta a motivare la decisione di suddividere in lotti la procedura, poteva prevedere il vincolo all’aggiudicazione senz’altra indagine né nulla spiegare perché misura naturalmente complementare alla suddivisione in lotti al fine di garantire l’apertura alla concorrenza del settore di mercato interessato dalla procedura; nel caso concreto, poi, le ragioni indicate dall’appellante non valgono a dire la previsione del vincolo irragionevole o, comunque, illogica.
3.2.9. Le ragioni esposte tolgono rilievo agli altri argomenti con i quali Autogrill critica la condotta della stazione appaltante:
- la circostanza che Milano Serravalle abbia trasmesso al Ministero delle infrastrutture e dei trasporti una prima versione del bando priva della clausola contenente il vincolo di aggiudicazione dimostra proprio quel che l’appellante intende negare, vale a dire che la questione della convenienza del vincolo è stata oggetto di riflessione e approfondimento tra la fase della trasmissione del bando al Ministero e la sua pubblicazione con conseguente conclusione nel senso di aderire alla preferenza che la norma accorda allo stesso quale modalità di apertura alla concorrenza;
- la nota di risposta del 10 giugno 2020 alla richiesta di precisazioni da parte di Autogrill (il cui contenuto appare utile riportare: “la suddivisione della procedura di affidamento in Lotti nonché la fissazione di un tetto massimo nell’aggiudicazione degli stessi e i criteri all’uopo stabiliti rispondono agli obiettivi strategici e alle esigenze tecniche ed economiche della stazione appaltante, e risultano del tutto conformi ai fondamentali principi e alle precipue finalità di concorrenza e apertura al mercato sottese all’attuazione del Codice dei Contratti Pubblici”), non certo qualificabile come motivazione postuma, poiché di una motivazione in senso adesivo alle indicazioni normative non v’era necessità, dà conto in maniera esatta delle finalità di apertura alla concorrenza cui è diretto il vincolo di aggiudicazione, e non va travisata, come fa l’appellante, nel senso che l’obiettivo strategico perseguito fosse quello di ridimensionare la sua posizione sul mercato poiché non v’è alcun elemento che possa condurre a supportare simile conclusione;
- l’analisi degli effetti concretamente prodotti dal vincolo di aggiudicazione al termine della procedura de quo – che comunque non ha rilievo alcuno per giudicare della legittimità degli atti – è poco condivisibile: gli operatori aggiudicatari sono aumentati per effetto del vincolo e ciò è sufficiente a dire che s’è evitato quella maggiore concentrazione nel mercato che, come si è detto, è foriera di inefficienze; che ciò si avvenuto mediante scorrimento di graduatoria – ovvero con quello che l’appellante definisce perdita di punteggio tecnico – è evenienza fisiologica ed anzi è la modalità di attuazione in concreto del vincolo di aggiudicazione, che, dunque, non potrebbe evitarsi senza disapplicare la norma in contrasto – lo si è già detto – con la scelta valoriale compiuta dal legislatore; che, infine, il vincolo di aggiudicazione abbia consentito ad alcuni operatori di ottenere aggiudicazioni “stando a guardare” è smentito dai punteggi tecnici ottenuti che hanno consentito l’utile collocazione in graduatoria; che, infine, reiterando in successive procedure la decisione di prevedere il vincolo di aggiudicazione possa stimolare comportamenti strategici o intese restrittive è, a questo momento, una mera congettura priva di qualsivoglia riscontro nei fatti.
3.2.10. Il Collegio non ravvisa profili di contrasto dell’art. 51 del codice dei contratti pubblici con le disposizioni costituzionali (e, segnatamente, con l’art. 41 Cost. perché, ammesso pure che si possa dire il vincolo di aggiudicazione misura limitativa dell’iniziativa economica privata, la finalità proconcorrenziale rientra in ragioni di utilità sociale che tali limiti consentono), né dubita che l’interpretazione del vincolo di aggiudicazione – e la sua conseguente applicazione al caso concreto – possa contrastare con le disposizioni di diritto euro-unitaria dalle quali deriva (e, segnatamente, con il principio di proporzionalità richiamato dall’art. 18, par. 1, della direttiva 2014/24/UE in relazione al fine di favorire l’ingresso e la presenza delle PMI poiché, come ampiamente spiegato, la norma che prevede il vincolo di aggiudicazione esprime una preferenza del legislatore in quanto misura complementare alla suddivisione in lotti per realizzare la finalità di apertura alla concorrenza, ma adattabile alle circostanze concrete nell’ambito degli spazi di discrezionalità rimessi all’amministrazione).
3.3. In conclusione, l’appello va integralmente respinto e la sentenza di primo grado confermata.
Le spese del giudizio seguono la soccombenza e si liquidano come da dispositivo.
P.Q.M.
Il Consiglio di Stato in sede giurisdizionale (Sezione Quinta), definitivamente pronunciando sull'appello, come in epigrafe proposto, lo respinge.
Condanna Autogrill Italia s.p.a. al pagamento delle spese del presente grado del giudizio, che liquida in € 5.000,00 oltre accessori e spese di legge per ciascuna parte, a favore di Milano Serravalle – Milano Tangenziali s.p.a., My Chef Ristorazione Commerciale s.p.a. e Chef Express s.p.a.
Ordina che la presente sentenza sia eseguita dall'autorità amministrativa.
Così deciso nella camera di consiglio del giorno 17 giugno 2021 tenuta con la modalità di cui all’art. 4, primo comma, d.l. 30 aprile 2020, n. 28 cui rinvia l’art. 25 d.l. 28 ottobre 2020, n. 137, con l'intervento dei magistrati:


Luciano Barra Caracciolo,	Presidente
Valerio Perotti,	Consigliere
Federico Di Matteo,	Consigliere, Estensore
Angela Rotondano,	Consigliere
Elena Quadri,	Consigliere

Luciano Barra Caracciolo,	Presidente
Valerio Perotti,	Consigliere
Federico Di Matteo,	Consigliere, Estensore
Angela Rotondano,	Consigliere
Elena Quadri,	Consigliere



IL SEGRETARIO
","Contratti della Pubblica amministrazione – Lotti – Rapporto con il cd. vincolo di aggiudicazione.
Contratti della Pubblica amministrazione – Concessione servizi - Distribuzione di prodotti carbolubrificanti e ristoro autostradale – Suddivisione in lotti – Possibilità – Motivazione specifica - Non occorre.
 
 
In sede di gara pubblica il vincolo di aggiudicazione di cui al comma 3 dell’art. 51 del Codice dei contratti pubblici traduce in atto quel che la suddivisione in lotti esprime in potenza; se, infatti, mediante la suddivisione in lotti si rende possibile la presentazione dell’offerta anche da parte di PMI, non per ciò solo si realizza un’effettiva apertura del mercato, potendo le imprese di grandi dimensioni accaparrarsi tutti i lotti per la capacità di offrire condizioni più vantaggiose e così mantenere, anche al termine della procedura, il medesimo assetto iniziale del mercato (1).
In sede di gara per l’affidamento in (sub)concessione della gestione del servizio di distribuzione di prodotti carbolubrificanti e attività accessorie (denominati “Servizi Oil”) e del servizio di ristoro e attività commerciali connesse (“Servizi Non Oil”), nelle aree di servizio non occorre motivare la decisione di suddividere in lotti la procedura ed è possibile prevedere il vincolo all’aggiudicazione senz’altra indagine né nulla spiegare perché misura naturalmente complementare alla suddivisione in lotti al fine di garantire l’apertura alla concorrenza del settore di mercato interessato dalla procedura (2).
 
(1) Ha chiarito la Sezione che il vincolo di aggiudicazione di cui al comma 3 dell’art. 51 del Codice dei contratti pubblici ha lo scopo di favorire l’accesso al mercato delle PMI; precisamente, il vincolo di aggiudicazione consente anche alle imprese di minor peso di superare la concorrenza di quelle dominanti nel settore che possono offrire condizioni più vantaggiose per tutti i lotti della stessa procedura di gara; la finalità pro-concorrenziale è assicurata consentendo la distribuzione dei lotti tra il maggior numero possibile di concorrenti onde incentivare la concorrenza sul mercato e ridurre l'eventualità di situazioni di monopolio od oligopolio; essa si realizza, non al momento della partecipazione alla gara (che può essere consentita a tutti i concorrenti anche per tutti i lotti: arg. ex art. 51, comma 3), ma quando le operazioni di gara si siano concluse con le proposte di aggiudicazione per i singoli lotti.
​​​​​​​Il vincolo di aggiudicazione è misura complementare alla suddivisione in lotti della procedura la cui applicazione è scelta in via preferenziale come essenziale completamento della disposta suddivisione in lotti e di regola prevista dalla stazione appaltante per la più sicura realizzazione della finalità enunciata dal legislatore in apertura dell’art. 51; solo se sia certa dell’impossibilità di conseguire l’apertura del mercato per la via del vincolo di aggiudicazione la stazione appaltante potrà decidere di compiere una scelta differente, pena il sovvertimento della gerarchia assiologica che il legislatore ha precisamente enunciato.
​​​​​​​il vincolo di aggiudicazione traduce in atto quel che la suddivisione in lotti esprime in potenza; se, infatti, mediante la suddivisione in lotti si rende possibile la presentazione dell’offerta anche da parte di PMI, non per ciò solo si realizza un’effettiva apertura del mercato, potendo le imprese di grandi dimensioni accaparrarsi tutti i lotti per la capacità di offrire condizioni più vantaggiose e così mantenere, anche al termine della procedura, il medesimo assetto iniziale del mercato.
​​​​​​​Diversamente, con il vincolo dell’aggiudicazione, il cui effetto naturale è proprio quello di aumentare il numero degli aggiudicatari, è impedito che si realizzino o si consolidino situazioni di concentrazione e tendenze in senso oligopolistico o monopolistico del mercato.
​​​​​​​In sostanza, con il vincolo di aggiudicazione si incide sull’assetto del mercato in senso concorrenziale, con effetti destinati a travalicare anche la singola procedura di gara ed a riflettersi invece sulla futura sistemazione del segmento interessato. 
​​​​​​​In questo senso, il vincolo di aggiudicazione è misura complementare alla suddivisione in lotti della procedura la cui applicazione è scelta in via preferenziale come essenziale completamento della disposta suddivisione in lotti e di regola prevista dalla stazione appaltante per la più sicura realizzazione della finalità enunciata dal legislatore in apertura dell’art. 51 (“…favorire l’accesso delle microimprese, piccole e medie imprese”).
Solo se sia certa dell’impossibilità di conseguire l’apertura del mercato per la via del vincolo di aggiudicazione la stazione appaltante potrà decidere di compiere una scelta differente, pena il sovvertimento della gerarchia assiologica che il legislatore ha precisamente enunciato.
La giurisprudenza afferma che:
a) il vincolo di aggiudicazione e la decisione di limitare l’aggiudicazione di tutti i lotti allo stesso concorrente costituisce una facoltà discrezionale dell’amministrazione che se non è previsto non dà luogo ad illegittimità del bando (Cons. Stato, sez. III, 9 febbraio 2021, n. 1193; III, 14 dicembre 2020, n. 7962; III, 9 giugno 2020, n. 3683);
b) il concorrente che intende contestare il vincolo di aggiudicazione è tenuto a dimostrare la sua inadeguatezza nel caso concreto rispetto alla finalità proconcorreziale per la quale il legislatore lo prevede (cfr. Cons. Stato, sez. III, 20 gennaio 2021, n. 627).
 
(2) Ha chiarito la Sezione che il mercato della ristorazione autostradale è conformato in senso oligopolistico, con poche imprese di grandi dimensioni che si confrontano; ricorre quindi la necessità di ampliare la concorrenza favorendo l’ingresso di altre imprese, anche se di medie o piccole dimensioni.
​​​​​​​L’oligopolio, infatti, più si rafforza, meno risulta efficiente. È noto dagli studi economici che in questa tipologia di mercato le scelte delle imprese dipendono dalle scelte delle imprese rivali per cui, nel lungo periodo, l’incertezza sulle scelte di rivali inducono l’imprenditore ad investire le proprie risorse in maniera predominante nell’obiettivo di conservare la propria condizione oligopolistica e di consolidarla.
​​​​​​​La massimizzazione del profitto sarà, cioè, conseguita non mediante il miglioramento del servizio (o l’innovazione dei contenuti offerti), ma cercando di impedire l’ingresso alle altre imprese concorrenti. Tale elaborazione teorica trova la sua sintesi in economia nell’affermazione per la quale il mercato oligopolistico è ispirato al canone quieta non movere. 
​​​​​​​Non è un caso, pertanto, che il mercato oligopolistico è il tipo di mercato che dà più frequentemente luogo a fenomeni di c.d. collusione tacita tra le imprese, come ben noto al settore dell’antitrust nell’ambito del quale sono state analizzate le modalità con le quali la collusione si può realizzare, considerato che spesso la stessa neppure si traduce in un accordo tra le imprese formalmente approvato (cfr. Comunicazione della Commissione europea in tema di “Orientamenti per l’analisi di mercato e la valutazione del significativo potere di mercato ai sensi del quadro normativo dell’UE per le reti e i servizi di comunicazione elettronica” pubblicato in Gazzetta ufficiale dell’Unione europea del 7 maggio 2018 in cui è svolto un discorso di carattere generale sul mercato oligopolistico).
​​​​​​​La Sezione ha escluso che il vincolo di aggiudicazione applicato nel contesto di siffatta tipologia di mercato dia luogo ad affidamenti subottimali; è vero il contrario: non utilizzare misure di apertura all’ingresso di PMI sul mercato – quale è indubbio sia il vincolo di aggiudicazione nelle procedure di gara suddivise in lotti – significa favorire quella concentrazione che paralizza la virtuosa dinamica concorrenziale poiché la grande impresa o le poche grandi imprese, sicure della loro posizione verso gli estranei, possono essere indotte a spostare la competizione esclusivamente sul piano della riduzione dei costi, anche a discapito della qualità del servizio, al contrario dell’impresa che cerca di accedere al mercato la quale, per condivisa opinione degli studiosi e comune esperienza, concorre sul piano della migliore offerta al consumatore, più innovativa e maggiormente attrattiva. Che è poi l’obiettivo cui è ispirato l’intero ordito normativa euro-unitaria e interno con finalità proconcorrenziale e, dunque, in primo luogo, proprio le disposizioni del codice dei contratti pubblici.",Contratti della Pubblica amministrazione
https://www.giustizia-amministrativa.it/web/guest/-/irrilevanza-ex-se-dell-assegnazione-dello-stesso-punteggio-alle-voci-dell-offerta-da-parte-dei-commissari,"
Irrilevanza ex se dell’assegnazione dello stesso punteggio alle voci dell’offerta da parte dei commissari
","N. 08295/2020REG.PROV.COLL.
N. 04236/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Terza)
ha pronunciato la presente
SENTENZA
sul ricorso numero di registro generale 4236 del 2020, proposto da Bioh Filtrazione s.r.l., in persona del legale rappresentante pro tempore, rappresentata e difesa dall’Avvocato Vittoria Luciano, con domicilio eletto presso lo studio dell’Avvocato Alfredo Placidi in Roma, via Barnaba Tortolini, n. 30; 

contro
Azienda Sanitaria Locale di Pescara, in persona del Direttore Generale pro tempore, rappresentata e difesa dall’Avvocato Alessandro Di Sciascio, con domicilio digitale come da PEC da Registri di Giustizia; 

nei confronti
Omnia Servitia s.r.l., in persona del legale rappresentante pro tempore, rappresentata e difesa dall’Avvocato Fausto Troilo, con domicilio digitale come da PEC da Registri di Giustizia; Sterimed s.r.l., non costituito in giudizio; 

per la riforma
della sentenza n. 145 del 5 maggio 2020 del Tribunale amministrativo regionale per l’Abruzzo, sezione staccata di Pescara, relativa all’affidamento quinquennale del servizio di gestione e trattamento dell’acqua fredda e sanitaria finalizzato alla prevenzione e al controllo del rischio legionella nelle proprie strutture ospedaliere residenziali per il valore di € 1.500.000,00.

visti il ricorso in appello e i relativi allegati;
visti gli atti di costituzione in giudizio dell’Azienda Sanitaria Locale Pescara e dell’appellante incidentale Omnia Servitia s.r.l.;
visti tutti gli atti della causa;
relatore nell’udienza pubblica del giorno 10 dicembre 2020 il Consigliere Massimiliano Noccelli, mentre nessuno è comparso per le parti, che non hanno chiesto di discutere oralmente la causa da remoto;
ritenuto e considerato in fatto e diritto quanto segue.

FATTO e DIRITTO
1. L’odierna appellante incidentale, Omnia Servitia s.r.l. (di qui in avanti, per brevità, Omnia), ha partecipato alla gara indetta dall’Azienda Sanitaria Locale di Pescara (di qui in avanti, per brevità, l’Azienda) per l’affidamento quinquennale del servizio di gestione e trattamento dell’acqua calda e fredda sanitaria finalizzato alla prevenzione e al controllo del rischio legionella nelle proprie strutture ospedaliere residenziali.
1.1. All’esito delle operazioni la gara è stata infine aggiudicata all’odierna appellante principale, Bioh Filtrazione s.r.l. (di qui in avanti, per brevità, Bioh), con la deliberazione n. 1206 dell’11 ottobre 2019.
1.2. Avverso tale provvedimento, in una con tutti gli atti di gara, Omnia ha proposto ricorso avanti al Tribunale amministrativo regionale per l’Abruzzo, sezione staccata di Pescara, e ha dedotto due censure:

a) l’illegittima inversione dell’ordine di esame dei criteri valutativi, avendo la Commissione anteposto la disamina di quelli quantitativi o tabellari a quelli discrezionali;

b) la violazione della lex specialis in ragione del fatto che l’assegnazione dei coefficienti di apprezzamento dei criteri di natura discrezionale fosse stata, anziché individuale, collegiale.
1.3. Nel primo grado del giudizio per opporsi al ricorso si sono costituite la stazione appaltante e la controinteressata Omnia che, a sua volta, ha proposto ricorso incidentale, lamentando la mancata esclusione di Omnia per tre motivi:

a) Omnia non sarebbe stata materialmente in grado di eseguire le prestazioni offerte in gara, che prevedevano la fornitura di filtri commercializzati sul territorio nazionale esclusivamente da Bioh, la quale non aveva concluso né aveva evidentemente intenzione di farlo alcun contratto con Omnia;

b) l’offerta di Omnia non sarebbe conforme alle prescrizioni tecniche di cui alla lex specialis, in quanto i pre-filtri proposti non erano certificati CE come dispositivi medici;

c) nella propria offerta Omnia aveva omesso di indicare separatamente, siccome imposto dalla lex specialis, il costo di tutta la manodopera impiegata nella commessa.
1.4. All’esito del giudizio, con la sentenza n. 145 del 5 maggio 2020, il Tribunale amministrativo regionale per l’Abruzzo, sezione staccata di Pescara, ha accolto il ricorso principale di Omnia e il terzo motivo del ricorso incidentale di Omnia e, per l’effetto, ha disposto l’integrale rinnovazione della gara.
2 Avverso tale sentenza ha proposto appello principale l’aggiudicataria Bioh, lamentandone l’erroneità per tre distinti motivi che di seguito saranno esaminati, e ha chiesto, previa sospensione, la riforma, con il conseguente accoglimento del ricorso incidentale proposto in primo grado da Bioh e, comunque, la reiezione del ricorso principale sempre proposto in primo grado da Omnia.
2.1. Si è costituita Omnia, per chiedere la reiezione dell’appello principale, e ha altresì proposto appello incidentale contro la sentenza impugnata laddove ha dichiarato ammissibile e, comunque, accolto in parte il ricorso incidentale escludente proposto da Bioh in primo grado.
2.2. Si è costituita l’Azienda appellata, per chiedere l’accoglimento dell’appello principale e la reiezione dell’appello incidentale proposto da Omnia.
2.3. Con l’ordinanza n. 3728 del 26 giugno 2020 la Sezione ha respinto la domanda di sospensione proposta dall’appellante principale.
2.4. Infine, nell’udienza pubblica del 10 dicembre 2020, il Collegio, sulla base degli scritti difensivi, ha trattenuto la causa in decisione ai sensi dell’art. 25 del d.l. n. 137 del 2020 e dell’art. 4, comma 1, del d.l. n. 28 del 2020, conv. con mod. in l. n. 70 del 2020.
3. Il Collegio ritiene, per il principio della ragione più liquida, di dover esaminare anzitutto l’appello principale di Bioh al fine di verificare se le due censure proposte in primo grado da Omnia siano fondate perché, laddove nessuna di queste fosse meritevole di accoglimento e risultasse infine legittima l’aggiudicazione della gara a Bioh, diverrebbe improcedibile, per il sopravvenuto difetto di interesse, l’appello incidentale proposto da Omnia, che non avrebbe più alcun interesse, nemmeno strumentale, a contestare la propria esclusione dalla gara.
3.1. Nel merito l’appello principale di Bioh è fondato per le ragioni che seguono, da ritenersi assorbenti di ogni altra censura proposta dalla stessa Bioh.
3.2. Il primo giudice ha ritenuto, anzitutto, di accogliere il secondo motivo del ricorso principale, con il quale Omnia si doleva che la Commissione avesse sovvertito l’ordine di esame degli elementi di valutazione e avesse, così, dapprima apprezzato nel corso di diverse sedute gli elementi di carattere quantitativo e tabellare, per i quali l’attribuzione del punteggio sarebbe stata automatica, e successivamente quelli aventi carattere discrezionale.
3.3. Si deve tuttavia osservare in senso contrario, come ha pure ha osservato la sentenza impugnata, che la Commissione ha alternato la valutazione dell’offerta tecnica in base a criterî vincolati con quella effettuata sulla scorta di criterî discrezionali, ciò che esclude che vi sia stata una totale posposizione degli uni rispetto agli altri.
3.4. Non esiste del resto né è prescritto dalla legge un ordine rigoroso nell’attribuzione del punteggio all’offerta tecnica secondo i criterî vincolati o discrezionali e l’avere posposto l’assegnazione del punteggio in base ai primi rispetto ai secondi non è ex se indice di un illegittimo o parziale agire da parte della Commissione giudicatrice nella valutazione delle offerte secondo il criterio dell’offerta economicamente più vantaggiosa.
3.5. In primo grado e nel corso del giudizio, comunque, mai Omnia ha allegato circostanze attinenti alla valutazione di elementi soggetti all’assegnazione di un punteggio discrezionale che, per incoerenza, irragionevolezza o illogicità, denotassero il fatto che la Commissione avesse, per così dire, modulato i punteggi discrezionali in funzione di quelli già assegnati alle offerte per gli aspetti quantitativi o tabellari, non essendo certo sufficiente né ancor meno decisivo allegare, come ha fatto Omnia, la mera circostanza che la differenza tra i punteggi complessivi assegnati, conseguiti dalle concorrenti, fosse stata determinata dalla valutazione delle voci discrezionali.
3.6. Di qui l’infondatezza del motivo in esame, erroneamente accolto dal primo giudice sulla scorta dell’argomento secondo cui i poteri discrezionali-valutativi sarebbero stati addirittura esercitati per ultimo, con ciò violando apertamente i principî di precauzione e di trasparenza procedimentale, e che sarebbero configurabili cc.dd. illegittimità di pericolo nello svolgimento delle gare pubbliche.
3.7. In senso contrario si deve rilevare che il giudice amministrativo, nel sindacare la legittimità degli atti di gara, non è chiamato ad esaminare fattispecie di pericolo né a garantire l’osservanza di un precauzionale diritto del sospetto, ma solo a verificare se l’azione amministrativa abbia in effetti violato le regole del procedimento.
3.8. Ma nel diritto dei contratti pubblici non esiste alcuna regola, men che mai precauzionale, che imponga necessariamente che alla Commissione, nel valutare l’offerta tecnica, di procedere prima all’assegnazione dei punteggi discrezionali e poi a quelli vincolati, salva l’esistenza di elementi che lasciano ritenere simile modus operandi, sul piano dell’eccesso di potere,
come indice di parzialità o di favoritismo nella valutazione tecnica della Commissione, censurabile come manifestamente illogica o manifestamente discriminatoria, elementi qui nemmeno addotti da Omnia, con la conseguente reiezione, dunque, del primo motivo articolato in primo grado da Omnia.
4. Non è condivisibile la sentenza impugnata nemmeno laddove, nell’accogliere il secondo motivo del ricorso principale proposto in primo grado da Omnia, ha ritenuto illegittimo l’operato della Commissione di gara perché i componenti avrebbero assegnato collegialmente i punteggi, nonostante il disciplinare di gara, per l’esame di tali voci, avesse disposto un vaglio individuale di ciascun commissario con un range da 0 a 1, da porre successivamente in media con i coefficienti attribuiti, allo stesso modo, dagli altri commissari.
4.1. Si tratterebbe, ad avviso della sentenza impugnata, di una evidente, conclamata, violazione della lex specialis, che comporterebbe l’accoglimento della censura, in quanto nei procedimenti concorsuali, sempre a dire del primo giudice, le regole di cautela e gli accorgimenti prudenziali sarebbero importanti corollari della trasparenza pubblica e, quando l’azione amministrativa si discosta in modo percepibile da tali regole comportamentali, si determinerebbe una illegittimità di per sé rilevante e insanabile, venendo in rilievo una condotta già ex ante implicitamente considerata come offensiva, perché in grado di minacciare il bene protetto dalle suddette regole.
4.2. Anche queste considerazioni non sono condivisibili perché, lo si deve ancora una volta ribadire, le norme dell’evidenza pubblica non sono poste formalisticamente a presidio di un pericolo astratto, come assume a torto la sentenza impugnata, ma del concreto e regolare svolgimento delle operazioni di gara, che possono essere contestate e annullate solo laddove il ricorrente offra almeno un principio di prova dal quale si desuma in via indiziaria che l’operato della Commissione giudicatrice o abbia violato direttamente la legge o sia affetto da eccesso di potere in una delle sue figure sintomatiche.
4.3. Nel caso di specie tale principio non è stato offerto da Omnia perché la circostanza che i singoli commissari abbiano espresso tutti lo stesso punteggio o un unico punteggio, come ormai afferma la consolidata giurisprudenza di questo Consiglio di Stato, non è ex se indice di illegittimità, per la stringente ragione che essa prova troppo (cfr., ex plurimis, Cons. St., sez. III, 6 novembre 2019, n. 7595; Cons. St., sez. V, 24 marzo 2014, n. 1428, Cons. St., sez. V, 17 dicembre 2015, n. 517), «non essendo nemmeno sufficientemente chiaro il punto di caduta di tale rilievo censoreo ben potendo spiegarsi la detta circostanza come una fisiologica evoluzione del confronto dialettico svoltosi in seno a tale organo» (Cons. St., sez. III, 26 ottobre 2020, n. 5130).
4.4. Proprio il deciso ripudio di ogni logica rispondente ad un pericolo astratto, seguita invece dal primo giudice, deve dunque indurre a ritenere che l’espressione di un giudizio identico, singolarmente o complessivamente, da parte di tutti i commissari, sia la conseguenza di un dialettico confronto, in seno alla Commissione giudicatrice, anziché la manifestazione di una evidente parzialità nei confronti di un’offerta rispetto ad un’altra, in assenza di un qualsivoglia principio di prova che lasci ritenere simile giudizio, da parte di tutti i commissari, come una valutazione precostituita, frutto non già del libero convincimento di ciascuno di essi, poi confluito in un unanime complessivo giudizio, ma di un atteggiamento acritico, illogico, ingiusto o, ancor peggio, parziale o preconcetto.
4.5. Di qui la reiezione anche del secondo motivo del ricorso principale di primo grado, apoditticamente accolto dalla sentenza qui impugnata.
5. La reiezione del ricorso di primo grado in tutti i suoi motivi, alla luce delle ragioni sin qui esposte, comporta la regolarità delle operazioni di gara e la conseguente legittimità dell’aggiudicazione conseguita da Bioh, odierna appellante principale, con conseguente assorbimento di tutte le ulteriori questioni, dedotte dall’appellante principale, inerenti all’integrale travolgimento della gara in conseguenza dell’erroneo annullamento della procedura da parte del primo giudice.
7. Ne consegue l’improcedibilità dell’appello incidentale proposto da Omnia per sopravvenuto difetto di interesse, in quanto, come si è accennato, essa non avrebbe alcun interesse, nemmeno di carattere strumentale, all’esame dei motivi con esso articolati, stante la legittimità dell’aggiudicazione conseguita da Bioh, confermata definitivamente in questa sede, all’esito di una gara regolarmente svoltasi.
8. In ogni caso, e solo ad abundantiam, si deve rilevare che è corretta la statuizione del primo giudice laddove, nell’accogliere il terzo motivo del ricorso incidentale proposto in primo grado da Bioh (con assorbimento degli altri due motivi), ricorso che era pienamente ammissibile perché in esso Bioh aveva esattamente individuato gli atti impugnati (sostanzialmente, l’ammissione di Omnia alla gara), ha ritenuto che l’offerta di Omnia dovesse essere esclusa dalla gara, per la mancata indicazione dei costi della manodopera e la conseguente violazione dell’art. 95, comma 10, del d. lgs. n. 50 del 2016.
8.1. Non vi è dubbio infatti che, secondo quanto ha chiarito la Corte di Giustizia UE nella sentenza del 2 maggio 2019 in C-309/18, la disposizione dell’art. 95, comma 10, del d. lgs. n. 50 del 2016 avesse carattere immediatamente escludente e che essa integrasse le previsioni della lex specialis che peraltro, come ha rilevato il primo giudice, nel caso di specie aveva espressamente menzionato l’obbligo di indicare separatamente tutti i costi della manodopera all’interno dell’offerta economica, pur senza sanzionarlo espressamente con l’esclusione.
8.1. Stante la sufficienza di tale ragione a determinare l’esclusione di Omnia che non aveva indicato tali costi separatamente nella propria offerta, peraltro, rimangono assorbite, per la loro irrilevanza ai fini del presente giudizio, tutte le altre questioni inerenti agli altri due motivi escludenti dedotti con il ricorso incidentale da Bioh e qui riproposte, peraltro, dalla stessa appellante principale.
9. In conclusione, per tutte le ragioni esposte da ritenersi assorbenti di ogni altra questione, l’appello principale di Bioh deve essere accolto, mentre deve essere dichiarato improcedibile quello incidentale di Omnia, comunque infondato anche nel merito, sicché, in parziale riforma della sentenza impugnata, deve essere respinto il ricorso principale proposto in primo grado da Omnia e deve essere confermata definitivamente l’aggiudicazione della gara a Bioh.
10. La complessità dei motivi sin qui esposti costituisce ragione atta a giustificare la compensazione delle spese inerenti al doppio grado del giudizio tra le parti.
10.1. Omnia, appellante incidentale, deve essere condannata per la soccombenza sul piano sostanziale a rimborsare in favore di Bioh il contributo unificato richiesto per la proposizione del ricorso incidentale, in primo grado, e dell’appello principale, mentre rimane definitivamente a carico della stessa Omnia il contributo unificato richiesto per la proposizione del ricorso principale, in primo grado, e dell’appello incidentale.
P.Q.M.
Il Consiglio di Stato in sede giurisdizionale (Sezione Terza), definitivamente pronunciando sull’appello principale, proposto da Bioh Filtrazione s.r.l., nonché sull’appello incidentale, proposto da Omnia Servitia s.r..l., accoglie il primo e respinge il secondo ai sensi di cui in motivazione e per l’effetto, in parziale riforma della sentenza impugnata n. 145 del 5 maggio 2020 del Tribunale amministrativo regionale per l’Abruzzo, sezione staccata di Pescara, respinge il ricorso principale proposto in primo grado da Omnia Servitia s.p.a. e conferma l’aggiudicazione della gara in favore di Bioh Filtrazione s.r.l.
Compensa interamente tra le parti le spese del doppio grado del giudizio.
Condanna Omnia Servitia s.r.l. a rimborsare in favore di Bioh Filtrazione s.r.l. il contributo unificato richiesto per la proposizione del ricorso incidentale in primo grado e dell’appello principale.
Pone definitivamente a carico di Omnia Servitia s.r.l. il contributo unificato richiesto per la proposizione del ricorso principale in primo grado e dell’appello incidentale.
Ordina che la presente sentenza sia eseguita dall’autorità amministrativa.
Così deciso in Roma, nella camera di consiglio del giorno 10 dicembre 2020, con l’intervento dei magistrati:


Franco Frattini,	Presidente
Giulio Veltri,	Consigliere
Massimiliano Noccelli,	Consigliere, Estensore
Giovanni Pescatore,	Consigliere
Giulia Ferrari,	Consigliere

Franco Frattini,	Presidente
Giulio Veltri,	Consigliere
Massimiliano Noccelli,	Consigliere, Estensore
Giovanni Pescatore,	Consigliere
Giulia Ferrari,	Consigliere



IL SEGRETARIO
","Contratti della Pubblica amministrazione – Offerta – Valutazione - Assegnazione dello stesso punteggio alle voci dell’offerta da parte dei commissari - Irrilevanza ex se. 

    In sede di gara pubblica la circostanza che i singoli commissari abbiano espresso tutti lo stesso punteggio o un unico punteggio non è ex se indice di illegittimità, per la stringente ragione che essa prova troppo, non essendo nemmeno sufficientemente chiaro il punto di caduta di tale rilievo censoreo ben potendo spiegarsi la detta circostanza come una fisiologica evoluzione del confronto dialettico svoltosi in seno a tale organo (1). 
 
(1) Cons. Stato, sez. III, 26 ottobre 2020, n. 5130.
Ha chiarito la Sezione che il giudice amministrativo, nel sindacare la legittimità degli atti di gara, non è chiamato ad esaminare fattispecie di pericolo né a garantire l’osservanza di un precauzionale diritto del sospetto, ma solo a verificare se l’azione amministrativa abbia in effetti violato le regole del procedimento.
Ma nel diritto dei contratti pubblici non esiste alcuna regola, men che mai precauzionale, che imponga necessariamente che alla Commissione, nel valutare l’offerta tecnica, di procedere prima all’assegnazione dei punteggi discrezionali e poi a quelli vincolati, salva l’esistenza di elementi che lasciano ritenere simile modus operandi, sul piano dell’eccesso di potere, come indice di parzialità o di favoritismo nella valutazione tecnica della Commissione, censurabile come manifestamente illogica o manifestamente discriminatoria.
Ciò premesso, la Sezione ha affermato che non è ex se illegittimo l’operato di una Commissione di gara perché i componenti avrebbero assegnato collegialmente i punteggi, nonostante il disciplinare di gara, per l’esame di tali voci, avesse disposto un vaglio individuale di ciascun commissario con un range da 0 a 1, da porre successivamente in media con i coefficienti attribuiti, allo stesso modo, dagli altri commissari.
​​​​​​​La Sezione ha quindi ribadito che le norme dell’evidenza pubblica non sono poste formalisticamente a presidio di un pericolo astratto, come assume a torto la sentenza impugnata, ma del concreto e regolare svolgimento delle operazioni di gara, che possono essere contestate e annullate solo laddove il ricorrente offra almeno un principio di prova dal quale si desuma in via indiziaria che l’operato della Commissione giudicatrice o abbia violato direttamente la legge o sia affetto da eccesso di potere in una delle sue figure sintomatiche. La circostanza che i singoli commissari abbiano espresso tutti lo stesso punteggio o un unico punteggio, come ormai afferma la consolidata giurisprudenza di questo Consiglio di Stato, non è ex se indice di illegittimità, per la stringente ragione che essa prova troppo (Cons. Stato, sez. III, 6 novembre 2019, n. 7595; id., sez. V, 24 marzo 2014, n. 1428; id. 17 dicembre 2015, n. 517), non essendo nemmeno sufficientemente chiaro il punto di caduta di tale rilievo censoreo ben potendo spiegarsi la detta circostanza come una fisiologica evoluzione del confronto dialettico svoltosi in seno a tale organo. Proprio il deciso ripudio di ogni logica rispondente ad un pericolo astratto, seguita invece dal primo giudice, deve dunque indurre a ritenere che l’espressione di un giudizio identico, singolarmente o complessivamente, da parte di tutti i commissari, sia la conseguenza di un dialettico confronto, in seno alla Commissione giudicatrice, anziché la manifestazione di una evidente parzialità nei confronti di un’offerta rispetto ad un’altra, in assenza di un qualsivoglia principio di prova che lasci ritenere simile giudizio, da parte di tutti i commissari, come una valutazione precostituita, frutto non già del libero convincimento di ciascuno di essi, poi confluito in un unanime complessivo giudizio, ma di un atteggiamento acritico, illogico, ingiusto o, ancor peggio, parziale o preconcetto. ",Contratti della Pubblica amministrazione
https://www.giustizia-amministrativa.it/web/guest/-/danni-causati-dalla-commercializzazione-delle-protesi-mammarie-di-gel-di-silicone,"
Danni causati dalla commercializzazione delle protesi mammarie di gel di silicone
","N. 04116/2021REG.PROV.COLL.
N. 07322/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Terza)
ha pronunciato la presente
SENTENZA
sul ricorso numero di registro generale 7322 del 2020, proposto da: CODACONS, Articolo 32-97 - Associazione Italiana per i Diritti del Malato e del Cittadino, in persona dei rispettivi legali rappresentanti pro tempore; -OMISSIS-, rappresentati e difesi dagli avvocati Gino Giuliano, Carlo Rienzi, Marco Ramadori, con domicilio eletto presso lo studio Ufficio Legale Nazionale Codacons in Roma, viale Giuseppe Mazzini, n. 73; 

contro
Ministeri della Salute, dello Sviluppo Economico e dell'Economia e delle Finanze, rappresentati e difesi dall'Avvocatura Generale dello Stato, domiciliataria ex lege in Roma, via dei Portoghesi, 12; 

per la riforma
della sentenza del Tribunale Amministrativo Regionale per il Lazio (Sezione Terza) n. -OMISSIS-, resa tra le parti, che ha dichiarato in parte inammissibile e in parte infondato il ricorso per la condanna delle Amministrazioni resistenti al risarcimento dei danni conseguenti alla violazione degli obblighi di vigilanza sulla circolazione, commercializzazione ed utilizzo delle -OMISSIS- prodotti dalla società “-OMISSIS-”. 

Visti il ricorso in appello e i relativi allegati;
Visto l’atto di costituzione in giudizio del Ministero della Salute e del Ministero dello Sviluppo Economico;
Vista la memoria depositata in data 5.2.2021 dalle parti appellanti;
Vista la memoria depositata in data 8.2.2021 dal Ministero della Salute e dal Ministero dello Sviluppo Economico
Visti tutti gli atti della causa;
Relatore alla udienza pubblica del giorno11 marzo 2021 svolta in modalità da remoto il Cons. Antonio Massimo Marra e rinviato, quanto alla presenza degli avvocati delle parti, al verbale di udienza.
Ritenuto e considerato in fatto e diritto quanto segue.

FATTO e DIRITTO
1. La sentenza impugnata ha in parte dichiarato inammissibile e in parte respinto nel merito il ricorso presentato avanti al T.A.R. per il Lazio – sede di Roma – da due associazioni esponenziali di utenti e consumatori –il Coordinamento delle associazioni per la difesa dell'ambiente e dei diritti degli utenti e dei consumatori (di seguito: “Codacons”) e Articolo 32-97 - Associazione Italiana per i Diritti del Malato e del Cittadino (di seguito: “AIDMA”) - con finalità di tutela dei diritti e degli interessi dei cittadini, e da alcune persone fisiche sottoposte, a far data dal 2001, a interventi di -OMISSIS-, con utilizzo di -OMISSIS- prodotte dall’-OMISSIS- (d’ora in avanti, per brevità, “-OMISSIS-”).
Il ricorso era diretto ad ottenere la condanna dei Ministeri della salute e dello sviluppo economico al risarcimento dei danni asseritamente derivanti dall’omesso esercizio dei poteri di vigilanza sulla commercializzazione dei presidi sanitari prodotti da -OMISSIS-
A sostegno della domanda, i ricorrenti esponevano, in punto di fatto, che in data -OMISSIS- l'-OMISSIS- responsabile per i dispositivi medici -OMISSIS-, aveva comunicato al Ministero della Salute italiano di avere sospeso la commercializzazione, distribuzione, esportazione ed utilizzazione degli -OMISSIS- prodotti dalla -OMISSIS-
Tale decisione era stata adottata sulla scorta di una ispezione effettuata presso lo stabilimento di produzione nel mese di -OMISSIS-, originata dall'incremento delle segnalazioni di incidenti, da cui era emerso che -OMISSIS- differente rispetto a quello indicato nel procedimento di autorizzazione all’immissione in commercio.
In conseguenza di tale comunicazione, il Ministero della Salute disponeva - il -OMISSIS- - il ritiro di tutti i suddetti dispositivi medici, invitando la -OMISSIS-, distributore italiano del prodotto, a ritirare -OMISSIS-- dal mercato.
Tanto premesso, le parti ricorrenti, allegando di avere subito - per effetto non solo del comportamento della società produttrice, ma anche in ragione dell’omissione di controllo, da parte dei Ministeri convenuti - ingenti pregiudizi, anche di natura non patrimoniale, hanno chiesto la condanna degli enti resistenti al risarcimento dei danni.
Si costituivano in giudizio le Amministrazioni intimate, chiedendo il rigetto del ricorso.
2. La sentenza impugnata dichiarava parzialmente inammissibile il ricorso – con riferimento alla sola domanda proposta della due Associazioni ricorrenti– e lo respingeva nel merito, perché infondato, con riguardo alle parti ricorrenti persone fisiche.
Riguardo alla legittimazione delle due associazioni ricorrenti, il Tar ha, in particolare, argomentato la dichiarazione d’inammissibilità, distinguendo la posizione dell’AIDMA da quella del Codacons. 
Per quanto riguarda la prima, la carenza di legittimazione attiva è stata motivata in ragione della mancanza d’iscrizione nell’elenco delle associazioni di consumatori ed utenti previsto dall’ art.137, comma 1, del codice del consumo, di cui al d.lgs. 6 settembre 2005, n. 206.
Ad avviso del Tar detta iscrizione costituisce - anche sulla scorta dei chiarimenti dell’Adunanza plenaria n. 1/2007 - requisito ineludibile affinché l’associazione possa ritenersi legittimata a ricorrere e a resistere in giudizio per la tutela degli utenti dei servizi.
Quanto alla posizione del Codacons, invece, con argomentazione comune, peraltro, anche ad AIDMA il T.A.R. ha sostenuto che la legittimazione al ricorso prevista dal codice del consumo riguarda esclusivamente la proposizione di domande di annullamento di atti e non può estendersi anche alle azioni risarcitorie, perché la pretesa patrimoniale inerisce a situazioni individualizzabili, riferite alle posizioni dei singoli danneggiati e, non già alla lesione subita dalle due associazioni in sé considerate.
Secondo il primo giudice, pertanto, nel caso all’esame, manca la legittimazione ad agire per entrambe le associazioni: di qui la dichiarazione di parziale inammissibilità del ricorso.
Nel merito, il T.A.R. ha, comunque, respinto la domanda risarcitoria, sostenendo che entrambi i Ministeri intimati si sono adoperati tempestivamente e correttamente, non appena avuta contezza della vicenda con la vista segnalazione del -OMISSIS-da parte delle -OMISSIS-.
Pertanto, sarebbero mancati, nella specie, gli elementi necessari per configurare una responsabilità in capo alle amministrazioni resistenti, sia con riguardo all’elemento oggettivo del rapporto di causalità tra l’asserita condotta omissiva da parte del Ministero ed il danno sofferto, sia dell’elemento della colpa, avendo l’amministrazione agito in maniera tempestiva (ritirando dal commercio i prodotti nocivi a distanza di due soli giorni dalla segnalazione) e perfettamente diligente.
3. Avverso la sentenza del TAR hanno proposto appello le due associazioni Codacons e AIDMA, nonché alcune delle persone fisiche ricorrenti in primo grado,
Si sono costituiti con memoria difensiva il Ministero della Salute e il Ministero dello Sviluppo Economico, sostenendo la legittimità del loro operato e la correttezza della motivazione espressa dal primo giudice, e hanno chiesto il rigetto dell’appello.
Alla pubblica udienza del giorno 11.3.2021, svoltasi in modalità telematica, la causa è stata trattenuta in decisione. 
L'oggetto della controversia riguarda la richiesta di risarcimento dei danni (determinati dagli interessati in -OMISSIS- per ciascuna delle persone fisiche ricorrenti), derivanti dall’utilizzo di -OMISSIS- commercializzate della -OMISSIS-
Nella prospettazione degli appellanti, oltre all’evidente colpa della società produttrice degli oggetti difettosi, sussisterebbe la responsabilità concorrente e solidale dei Ministeri intimati, i quali avrebbero omesso di svolgere i necessari poteri di controllo e vigilanza sui prodotti risultati dannosi e pericolosi.
Gli appellanti contestano la decisione di rigetto e di inammissibilità pronunciata dal TAR, ribadendo la legittimazione attiva delle associazioni istanti e la fondatezza, nel merito, dell’azionata pretesa risarcitoria.
4. L’appello è in parte fondato, nei limiti di cui in motivazione.
Anzitutto il Collegio rileva che, in mancanza di tempestivo appello incidentale da parte dei Ministeri  convenuti, non può essere esaminata la questione del difetto di giurisdizione del giudice amministrativo, sollevata tardivamente e irritualmente dall’Avvocatura erariale, con memoria del 8.2.2021. 
Al riguardo, il Collegio osserva, peraltro, che il TAR per il Lazio, sede di Roma, con sentenza. n. -OMISSIS-, in relazione ad una controversia identica a quella oggetto di causa, ha dichiarato il difetto di giurisdizione del giudice amministrativo.
Secondo tale decisione, non è in rilievo “la contestazione (in via diretta) di poteri amministrativi, ma di comportamenti doverosi delle Autorità di controllo del settore, previsti a favore di coloro che fruiscono dell’attività controllata, sicché dette autorità sono tenute a rispondere nei confronti degli utenti delle conseguenze della violazione delle norme di legge e regolamentari relativi al corretto svolgimento dell'attività di vigilanza, quali espressione del principio generale del «neminem laedere»”.
La decisione del TAR richiama la consolidata giurisprudenza della Sezioni Unite della Cassazione (sentenze n. 6324/2020; n 15916/2005 e n. 3134/2001), secondo cui appartiene alla giurisdizione ordinaria la cognizione delle controversie riguardanti le pretese risarcitorie correlate alla omessa vigilanza da parte di organismi istituzionalmente preposti a funzioni di controllo e regolazione di particolari settori economici, quali la Consob e la Banca d’Italia, in relazione ai mercati bancari, creditizi e finanziari.
La Corte di Cassazione ha qualificato come diritto soggettivo la posizione di chi lamenta un danno da omessa vigilanza, poiché non vi è alcuna relazione diretta tra la situazione giuridica vantata e il potere amministrativo dell’Autorità istituzionalmente titolare della relativa funzione.
Essendo passata in giudicato la statuizione implicita sulla affermata giurisdizione amministrativa, il Collegio non ha motivo di esaminare i contrapposti argomenti delle parti, diretti a qualificare la natura giuridica delle posizioni sostanziali azionate nel presente giudizio e la rilevanza della contestazione del mancato esercizio di poteri amministrativi posta a base della domanda dei ricorrenti, né può approfondire il tema relativo all’estensione della giurisdizione esclusiva in materia di pubblici servizi e il rapporto tra le generali regole di diligenza gravanti sulle amministrazioni e la disciplina dei poteri istituzionali di controllo e vigilanza spettanti alle amministrazioni.
5. Gli appellanti contestano, anzitutto, la dichiarazione di difetto di legittimazione dell’AIDMA, incentrata, secondo il TAR, sulla mancata iscrizione nel registro di cui all’art. 137 del Codice del consumo.
La Sezione condivide l’impostazione ricostruttiva dell’appello, che risulta coerente con la giurisprudenza di questo Consiglio, culminata con la pronuncia dell’Adunanza Plenaria n. 6/2020.
Secondo questa corretta lettura interpretativa, l’iscrizione nel registro delle associazioni dei consumatori non costituisce condizione ineludibile ai fini della legittimazione degli enti portatori di interessi collettivi, ben potendo le associazioni di categoria interessate dare dimostrazione di possedere quegli indici univoci e chiari - anche nella loro applicazione - delineati dalla giurisprudenza e da ultimo confermati dalla citata sentenza della Plenaria (cfr. Ad. Pl. n. 6/2020). Si tratta, in via del tutto esemplificativa, di indici che attengono alla non occasionalità dell’associazione, alla loro non strumentalità ed al collegamento con il territorio.
Non può, dunque, trattarsi di un mero automatismo, tale per cui la mancata iscrizione nel registro dei consumatori comporti inevitabilmente l’assenza della legittimazione ad agire.
In altri termini, fermo restando il rispetto delle disposizioni del codice del consumo e disattese pretese strumentali da parte di enti privi di qualsiasi indice rivelatore sulla base del proprio statuto, può dunque affermarsi che, mentre l’intervenuta iscrizione nel registro, costituisce certamente una presunzione iuris et de iure ai fini del riconoscimento della legittimazione ad agire degli enti collettivi, al contrario, la mancanza dell’iscrizione non impedisce di riconoscere la medesima legittimazione in capo ad enti in possesso comunque di adeguati indici di rappresentatività della categoria, ben enucleati dalla vista decisione della Plenaria.
Del resto, non va sottaciuto, che antecedentemente alla introduzione dell’art. 137 del codice del consumo, l’associazione dei consumatori ai fini della legittimazione ad agire doveva dimostrare, in ogni caso, il possesso degli stessi requisiti che oggi sono richiesti dalla giurisprudenza per il riconoscimento della legittimazione delle associazioni di categoria di interessi collettivi, non iscritte.
Nel passato, dunque, occorreva per tali enti portatori di interessi superindividuali offrire la medesima prova che oggi incombe sulle associazioni non iscritte, trattandosi in realtà da parte del giudice di effettuare analoga valutazione sulla sussistenza o meno dei visti indici.
Alla stregua delle suindicate considerazioni, ne discende che ADMA, anche sulla scorta dello statuto dell’ente, presenta caratteri pienamente corrispondenti agli indici rilevatori enucleati dalla giurisprudenza, con la conseguenza che a tale ente, contrariamente a quanto sostenuto da Tar, la legittimazione non sembra potersi ragionevolmente negare. 
E’ infatti evidente che, in tale quadro, lo stesso statuto di Aidma appare dirimente per confermare la vista conclusione, là dove emerge chiaramente l’effettivo e stabile impegno –non strumentale quindi– dell’associazione stessa in favore della tutela degli interessi dei consumatori; interesse che assurge a compito fondamentale della stessa associazione, come  evidenziato dalla reiterata previsione riportata nel visto  statuto a ulteriore conferma della imprescindibile importanza di tale compito per la ragion d’essere della associazione 
6. Sotto un diverso profilo, le Associazioni appellanti contestano la pronuncia di inammissibilità del TAR, secondo il quale la legittimazione al ricorso riconosciuta in capo alle Associazioni di utenti e consumatori riguarda solo la proposizione di azioni dirette all’impugnazione di atti e non può, dunque, estendersi anche a domande risarcitorie.
In particolare, la sentenza impugnata afferma che le Associazioni non potrebbero chiedere il risarcimento del danno spettante ai singoli utenti, mediante un’inammissibile sostituzione processuale, né potrebbero far valere, in proprio, alcuna pretesa risarcitoria, perché il pregiudizio descritto riguarda esclusivamente la lesione delle posizioni giuridiche dei singoli.
Le premesse argomentative della decisione impugnata sono pienamente condivisibili.
Il Collegio ritiene, tuttavia, che la domanda proposta dalle due associazioni, correttamente qualificata, debba essere dichiarata ammissibile.
Le associazioni hanno esercitato un’azione intesa ad accertare la violazione di doveri istituzionali da parte dei Ministeri convenuti, potenzialmente incidente nella sfera patrimoniale di una categoria di utenti e consumatori.
La prospettata dimensione generale della lamentata violazione e la sua attitudine a coinvolgere una pluralità di soggetti giustifica la legittimazione degli enti esponenziali della categoria all’esercizio di un’azione diretta all’accertamento della violazione, costituente il presupposto (necessario, ancorché non sufficiente) della responsabilità risarcitoria delle amministrazioni convenute.
L’eventuale accoglimento della domanda, riqualificata come azione di accertamento, seppure non comportante un giudicato direttamente azionabile dal singolo utente ai fini di una pretesa risarcitoria, costituirebbe, comunque, la base per l’attivazione di ulteriori iniziative nei riguardi delle amministrazioni soccombenti, lasciando intatto l’interesse e la legittimazione delle associazioni ricorrenti alla proposizione dell’azione.
In proposito occorre ancora rilevare che mentre il giudicato di annullamento riguardando essenzialmente atti amministrativi, riveste, come è noto, efficacia erga omnes estendendosi, in linea di principio, eccettuata la possibilità di esperire il rimedio ex art. 112 ss c.p.a, anche ai soggetti” che non sono state “parti” in giudizio, non così per la diversa azione di accertamento, che non essendo in realtà prevista dal codice è frutto di elaborazione giurisprudenziale
Se è vero, infatti, che le associazioni dei consumatori non possono intentare azioni risarcitorie di classe, né avanzare azioni risarcitorie per sé stesse, nulla esclude tuttavia - come del resto può trarsi argomento sistematico dall’art 34 del c.p.a - che tali enti possano avere interesse all’accertamento della illegittimità degli atti o delle omissioni delle amministrazioni per l’interesse della categoria.
Anche in forza del principio di effettività della tutela, alla domanda proposta dalle associazioni appellanti va quindi attribuito il significato sostanziale – nella specie non già di azione risarcitoria ma di richiesta di accertamento dell’illegittimità dell’inerzia della amministrazione - che risulta non solo dal tema decisorio introdotto dal ricorrente, ma anche dalle eccezioni e dalla posizione assunta dalla parte resistente.
Nel caso all’esame, dunque, non può non disconoscersi l’interesse delle associazioni all’accertamento della illegittimità degli atti e delle omissioni della amministrazione intesa più propriamente come interesse all’accertamento del mancato esercizio del potere di controllo, ossia un interesse a verificare che la P.A. ha errato nel non esercitare i doverosi controlli, ancorché prescindendo dal numero dei potenziali interessati i quali potrebbero anche non avere avviato un’azione in giudizio, fermo restando che poi si dovrà verificare se essi potranno effettivamente beneficiare del giudicato.
Alla luce delle suesposte considerazioni, deve, dunque, riconoscersi la legittimazione di entrambe le associazioni di consumo ad agire se non con un’azione risarcitoria certamente con un’azione di accertamento essenzialmente volta a verificare l’illegittimità del comportamento, asseritamente omissivo, dell’amministrazione. 
7. Nel merito, la domanda di accertamento della responsabilità delle amministrazioni convenute in giudizio, è infondata, conformemente a quanto statuito dal TAR.
Sul punto è sufficiente far richiamo alla costruzione che ha fatto il primo giudice là dove ha reso anzitutto evidente l’assenza dell’elemento della colpa statuendo che: …“nessuna omissione delle attività prescritte dall’esaminata normativa in materia di controllo e vigilanza sui dispositivi medici possa essere contestata ai Ministeri della Salute e dello Sviluppo Economico, essendosi il primo tempestivamente ed efficacemente attivato allorché è stata acquisita quella che dagli atti risulta essere la prima segnalazione in merito alla non conformità delle protesi in parola rispetto all’autorizzazione ricevuta e non avendo, invece, il secondo alcuna specifica competenza in merito all’emerso profilo di violazione del più volte citato d.lgs. 46/1997”.
Una volta accertata la mancanza di colpa, però, resta meno agevole pervenire alle medesime conclusioni con riferimento all’altro elemento che contraddistingue la responsabilità per danni imputabile al difetto di produzione con riguardo particolare all’individuazione dell’apporto causale determinato dalla omissione che si inserisce nella serie causale che ha dato luogo al denunciato danno, quale ad esempio la responsabilità della società produttrice -OMISSIS-
Sul piano civilistico è noto la disciplina sarebbe diversa in quanto nel diritto privato è prevista la cd responsabilità solidale; non così sul versante dell’ordinamento amministrativo. 
In proposito la giurisprudenza amministrativa ha chiarito che qualora l'evento dannoso si ricolleghi ad una pluralità di condotte, come si potrebbe ipotizzare nel caso in esame, trova applicazione l'art. 41 c.p., che costituisce norma di carattere generale valevole anche in materia di responsabilità civile, in base al quale il concorso di cause preesistenti, simultanee o sopravvenute non esclude il nesso causalità, tranne che si accerti l'esclusiva efficienza causale di una di esse. A diverso risultato non sarebbe possibile pervenire neanche laddove si ritenesse sussistente il nesso di causalità materiale, cui si riferisce la nozione di danno-evento di cui all'art. 2043 c.c., in quanto la risarcibilità delle lamentate conseguenze economiche sfavorevoli andrebbe comunque esclusa per difetto della cd. causalità giuridica, ai sensi dell'art. 1223 c.c.. Infatti, nella specie, vengono in rilievo effetti economici negativi (cd. danno-conseguenza), che non si pongono come conseguenza immediata e diretta dell'attività amministrativa censurata in sede giurisdizionale.
8. In definitiva, quindi, l’appello è parzialmente fondato, con riguardo all’ammissibilità del ricorso di primo grado proposto dalle associazioni appellanti, mentre va rigettato per il resto.
Le spese del presente grado del giudizio, stante la novità delle questioni esaminate e la soccombenza reciproca, possono essere interamente compensate tra le parti.



P.Q.M.
Il Consiglio di Stato in sede giurisdizionale (Sezione Terza), definitivamente pronunciando sull'appello, come in epigrafe proposto, lo accoglie parzialmente e, per l’effetto, in parziale riforma dell’impugnata sentenza, dichiara ammissibile il ricorso di primo grado, confermandone il rigetto nel merito.
Compensa interamente tra le parti le spese del presente grado del giudizio. 
Ordina che la presente sentenza sia eseguita dall'autorità amministrativa.
Ritenuto che sussistano i presupposti di cui di cui all'articolo 52, commi 1 e 2, del decreto legislativo 30 giugno 2003, n. 196, e all'articolo 9, paragrafi 1 e 4, del Regolamento (UE) 2016/679 del Parlamento europeo e del Consiglio del 27 aprile 2016 e all’articolo 2-septies del decreto legislativo 30 giugno 2003, n. 196, come modificato dal decreto legislativo 10 agosto 2018, n. 101, manda alla Segreteria di procedere, in qualsiasi ipotesi di diffusione del presente provvedimento, all'oscuramento delle generalità nonché di qualsiasi dato idoneo a rivelare lo stato di salute delle parti o di persone comunque ivi citate.
Così deciso in modalità telematica nella camera di consiglio del giorno 11 marzo 2021 con l'intervento dei magistrati:


Marco Lipari,	Presidente
Giulio Veltri,	Consigliere
Stefania Santoleri,	Consigliere
Giulia Ferrari,	Consigliere
Antonio Massimo Marra,	Consigliere, Estensore

Marco Lipari,	Presidente
Giulio Veltri,	Consigliere
Stefania Santoleri,	Consigliere
Giulia Ferrari,	Consigliere
Antonio Massimo Marra,	Consigliere, Estensore



IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Processo amministrativo – Legittimazione attiva – Associazione dei consumatori – Azione di accertamento danni protesi mammarie – Ammissibilità. 
 
            E’ ammissibile l’azione di accertamento, proposta da una Associazione a tutela dei consumatori, essenzialmente volta a verificare l’illegittimità del comportamento, asseritamente omissivo, dell’amministrazione per i danni asseritamente causati dalla commercializzazione e dall’ utilizzo delle protesi mammarie di gel di silicone prodotti dalla società “Poly Implant Prothèse” (1). 
 
(1) Ha chiarito la Sezione che l’eventuale accoglimento della domanda, riqualificata come azione di accertamento, seppure non comportante un giudicato direttamente azionabile dal singolo utente ai fini di una pretesa risarcitoria, costituirebbe, comunque, la base per l’attivazione di ulteriori iniziative nei riguardi delle amministrazioni soccombenti, lasciando intatto l’interesse e la legittimazione delle associazioni ricorrenti alla proposizione dell’azione. 
In proposito occorre ancora rilevare che mentre il giudicato di annullamento riguardando essenzialmente atti amministrativi, riveste, come è noto, efficacia erga omnes estendendosi, in linea di principio, eccettuata la possibilità di esperire il rimedio ex artt. 112 ss c.p.a, anche ai soggetti” che non sono state “parti” in giudizio, non così per la diversa azione di accertamento, che non essendo in realtà prevista dal codice è frutto di elaborazione giurisprudenziale 
Se è vero, infatti, che le associazioni dei consumatori non possono intentare azioni risarcitorie di classe, né avanzare azioni risarcitorie per sé stesse, nulla esclude tuttavia - come del resto può trarsi argomento sistematico dall’art. 34 c.p.a – che tali enti possano avere interesse all’accertamento della illegittimità degli atti o delle omissioni delle amministrazioni per l’interesse della categoria. 
Anche in forza del principio di effettività della tutela, alla domanda proposta dalle associazioni appellanti va quindi attribuito il significato sostanziale – nella specie non già di azione risarcitoria ma di richiesta di accertamento dell’illegittimità dell’inerzia della amministrazione - che risulta non solo dal tema decisorio introdotto dal ricorrente, ma anche dalle eccezioni e dalla posizione assunta dalla parte resistente. 
Nel caso all’esame, dunque, non può non disconoscersi l’interesse delle associazioni all’accertamento della illegittimità degli atti e delle omissioni della amministrazione intesa più propriamente come interesse all’accertamento del mancato esercizio del potere di controllo, ossia un interesse a verificare che la P.A. ha errato nel non esercitare i doverosi controlli, ancorché prescindendo dal numero dei potenziali interessati i quali potrebbero anche non avere avviato un’azione in giudizio, fermo restando che poi si dovrà verificare se essi potranno effettivamente beneficiare del giudicato. ​​​​​​​",Processo amministrativo
https://www.giustizia-amministrativa.it/web/guest/-/differenza-tra-i-presupposti-dell-accesso-normale-e-quelli-dell-accesso-civico-generalizzato-in-relazione-all-impugnativa-di-un-diniego-di-permesso-di,"
Differenza tra i presupposti dell'accesso normale e quelli dell'accesso civico generalizzato, in relazione all'impugnativa di un diniego di permesso di costruire
","N. 00003/2020 REG.PROV.COLL.
N. 00041/2019 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale della Valle D'Aosta
(Sezione Unica)
ha pronunciato la presente
SENTENZA
sul ricorso numero di registro generale 41 del 2019, proposto da Guido Perrod, rappresentato e difeso dall'avvocato Luciano Salomoni, con domicilio digitale come da PEC da Registri di Giustizia e domicilio eletto presso lo studio Giovanni Borney in Saint Christophe, Località Grande Charrière 46; 

contro
Comune di Courmayeur, in persona del legale rappresentante pro tempore, rappresentato e difeso dall'avvocato Hebert D'Herin, con domicilio digitale come da PEC da Registri di Giustizia e domicilio eletto presso il suo studio in Aosta, via Monte Solarolo, n. 26; 

nei confronti
Ufficio del Difensore Civico della Regione Valle D'Aosta, Fier Mont Blanc S.A.S di L.Cosson e C. - Rifugio G. Bertone non costituiti in giudizio; 

per l'accertamento del diritto di accesso agli atti di cui all'istanza d'accesso presentata dal ricorrente in data 5 luglio 2019  e precisata in data 8 luglio 2019, relativa ai titoli edilizi rilasciati dal Comune di Courmayeur sulle aree ricomprese in zona E del territorio comunale “consentendo progressivamente l'accesso e quindi anzitutto ai titoli edilizi rilasciati per le aree relative ai seguenti edifici, con riserva di acquisire ulteriore documentazione: Rifugio Bertone, Rifugio Elisabetta, Cabane di Combal, La Randenneur” nonché “del registro cronologico relativo alle zone E delle relative pratiche edilizie”, rimasta senza riscontro;
e per l'annullamento del silenzio diniego serbato dal Comune di Courmayeur sull'istanza in data 5 luglio 2019 precisata in data 8 luglio 2019 nonché, per quanto occorra, nella non creduta ipotesi in cui costituisca riscontro alla predetta istanza, della nota del Comune di Courmayeur 29 agosto 2019;
e per la condanna del Comune resistente all'esibizione e rilascio di copia della documentazione richiesta con istanza d'accesso in data 5 luglio 2019 precisata in data 8 luglio 2019 e quindi per l'esame e rilascio di copia dei titoli edilizi rilasciati dal Comune di Courmayeur sulle aree ricomprese in zona E del territorio comunale.

Visti il ricorso e i relativi allegati;
Visto l'atto di costituzione in giudizio di Comune di Courmayeur;
Visti tutti gli atti della causa;
Relatore nella camera di consiglio del giorno 14 gennaio 2020 il dott. Carlo Buonauro e uditi per le parti i difensori come specificato nel verbale;
Ritenuto e considerato in fatto e diritto quanto segue.

FATTO e DIRITTO
Con il ricorso in epigrafe, ex art.166 D. Lgs. 104/2010, il ricorrente, il Sig.re Guido Perrod, ha impugnato il provvedimento negativo rilasciato dal Comune di Courmayeur in data 10 giugno 2019, nell’ambito di un procedimento avviato presso lo Sportello Unico Enti Locali (la domanda presenta il 4 marzo 2019; il preavviso di diniego di rilascio di permesso di costruire emesso il 18 giugno 2019) per la realizzazione di dortoirs ( strutture ricettive di basso impatto ambientale)  ivi asserendosi che l’intervento in oggetto non è ammissibile in quanto in contrasto con le norme urbanistiche di cui all’art.14.4 delle N.T.A. del vigente PRGC, riguardante una zona specifica la sottozona Ec.
Viene precisato fin da subito che il Comune ha immediatamente rappresentato, nei colloqui con i tecnici della proprietà e nel parere reso allo Sportello Unico, che a suo avviso, nelle zone E del Territorio Comunale sarebbe preclusa l’edificazione; l’opposto da quanto rappresentato dalla famiglia dell’odierno ricorrente, titolare di una struttura alberghiera nel Comune di Courmayeur, e che secondo quanto asserito in atti, le aree destinate all’intervento si trovano in zona E sottozona Ec09 di cui alle N.T.A. del Piano Regolatore Generale del Comune di Courmayeur, nelle quali, sulla base dell’art. 14.1 delle stesse, è ammessa la realizzazione di tali strutture. Infatti, tale norma prevede che nelle zone E entro cui ricade l’area del ricorrente è ammessa “la realizzazione di [...] bivacchi e posti di tappa escursionistici o dortoirs, ai sensi di legge ad esclusione delle sottozone Ed, Ee, Eg, ed Ei”. Ergo, nelle zone Ec quale quella de qua, non indicate nell’elenco di quelle ove è inibita la realizzazione di dortoirs. 
Si è costituito il Comune intimato concludendo per l’inammissibilità ed il rigetto del ricorso.
 Ciò detto, il ricorso è parzialmente fondato e va accolto in parte per le ragioni e nei limiti (segnatamente temporali ove riferiti alla data della documentazione richiesta) che seguono, non potendosi condividere le eccezioni in rito formulate dall’Amministrazione resistente.
Ed, invero, l’eccepita inammissibilità del ricorso per tardività dello stesso in ragione della mera reiterazione di identiche istanze di accesso non appare condivisibile nella misura in cui, per un verso, rilevano tra le stesse significative differenze soggettive ed oggettive; e, per altro verso e soprattutto, vengono in rilievo sopravvenienze giuridiche e fattuali (favorevole responso del Difensore Civico interpellato il 20 giugno 2019 che ha ritenuto ammissibile l’istanza avanzata dall’odierno ricorrente; preavviso di diniego di rilascio di permesso di costruire emesso il 18 giugno 2019, cui, da un lato, si correla un’autonoma e ulteriore esigenza conoscitivo-ostensiva in ragione, da un lato, del conseguente esercizio di poteri partecipativo-procedimentali in punto di osservazione varianti progettuali; e, dall’altro, in quanto oggetto di distinto ricorso giurisdizionale presso questo Tribunale, del conseguente, effettivo esercizio del diritto di difesa); per altro verso, il nuovo ed odiernamente impugnato atto di riscontro anche alla prima istanza di accesso (nota del Comune di Courmayeur 29 agosto 2019).
La reiterazione di una domanda di accesso agli atti, nel caso di specie quindi, è ammissibile in quanto articolata su fatti nuovi non rappresentati nell'originaria istanza ed a fronte di  diversa prospettazione dell'interesse giuridicamente rilevante. Tale conclusione discende, nonostante la qualificazione dell'accesso come diritto, dalla natura impugnatoria del processo in materia di accesso ai documenti amministrativi; sicché deve ritenersi inammissibile il ricorso nella sola ipotesi, qui non verificatasi, avente ad oggetto la medesima domanda di accesso a suo tempo già proposta e sulla quale si era già formata una preclusione procedimentale-processuale.
 Conclusivamente sul punto,   appare  sì  condivisibile in astratto il principio di diritto per cui la ripetuta reiterazione delle istanze di accesso si rivela  di per sé non conforme alle finalità della normativa in materia, circa la consentita conoscenza di tutta la documentazione che  l'interessato può  ritenere utile per l'accertamento di fatti che lo riguardano, ma non è questo il caso che ci occupa.  
 Invero,  in ragione dei fatti che hanno connotato l’origine  e il successivo sviluppo della vicenda  in contestazione   è ragionevole ritenere  che dalla conoscenza di alcuni atti (segnatamente il citato preavviso di diniego), può   dimostratamente scaturire l'esigenza di ulteriori acquisizioni documentali; senza che possa configurarsi nella specie un utilizzo  frazionato e protratto nel tempo dello strumento procedurale e processuale del  diritto di accesso , comportamento, questo sì  idoneo ad introdurre una sorta di mera indagine sull’attività amministrativa che certamente non può trovare legittimazione per l’attivazione della relativa azione giurisdizionale, ipotesi che qui, appunto, non ricorre . 
 Così definiti i profili di ammissibilità, nel merito si rileva che l’interesse che muove la domanda d’accesso agli atti – e che è altresì misura della genericità o meno dell’istanza ostensiva, rispetto alla quale viene in rilievo l’ulteriore eccezione in rito dell’amministrazione comunale, parimenti da disattendere - si concretizza nel presupposto di tutela di proprie situazioni e interessi giuridici di parte in un procedimento edilizio, così qualificandosi in termine di interesse diretto, concreto e attuale: l’istante viene, dunque, in rilievo quale portatore di una posizione giuridica soggettiva tutelata, qualificata e differenziata; l’esigenza di tutela non è quindi astratta o meramente ipotetica ed, ancora,  vi sono riflessi attuali del documento sulla posizione giuridica tutelata (l’interesse non è meramente storico documentativo).  Nel caso di specie, infatti, l’interesse è diretto, in quanto il Sig. Perrod è il titolare della domanda di permesso di costruire -insieme alla sorella- in esito alla successione dal padre deceduto il 26 marzo 2019; è altresì concreto in quanto non volto a una tutela meramente astratta e ipotetica, ma la documentazione attiene direttamente le questioni relative alla domanda di permesso di costruire agli atti; ed infine vi è l’attualità dell’interesse in quanto rileva al fine di evitare un provvedimento di diniego di titolo edilizio e far valere le posizioni in sede di procedimento (o in denegata ipotesi in sede giurisdizionale). 
Ciò posto quanto all’interesse all’accesso, per quel che attiene l’oggetto della richiesta, la domanda attiene documenti riconosciuti come accessibili anche dalla giurisprudenza di questo Tribunale (T.a.r. Valle d’Aosta, sentenza n. 12/2017).  
Il ricorrente ha infatti evidenziato la possibilità e la disponibilità di voler e poter apportare delle modifiche al progetto, rispetto alle prescrizioni impartite, esortando il Comune a rivedere la sua posizione negatoria e a rilasciare parere positivo. Inoltre, al ricorrente risulta che nelle zone E, sottozone EC09, del territorio Comunale di cui alle Norme Tecniche di Attuazione, del Piano Regolatore Generale di Courmayeur, esistono e sono stati assentiti diversi interventi di edificazione; pertanto, non risulta preclusa l’oggetto di intervento di domanda di permesso di costruire. Si fa presente, inoltre per completezza, che i dortoirs sono a basso impatto ambientale e sono in sostanza rifugi di montagna, ideati per soste brevi.
Per verificare tali aspetti la famiglia Perrod ha inviato ed invitato l’arch. Maggi, a presentare il 5 marzo del 2019, con procura speciale rilasciata dalla famiglia Perrod prima della morte del padre avvenuta il 26 marzo 2019, una propria istanza di accesso agli atti per ottenere i titoli relativi agli interventi realizzati nelle zone E, con possibilità anche di presa di visione del registro cronologico relativo alle medesime zone delle relative pratiche edilizie, al fine di verificare come prevedere l’edificazione dell’area, motivando l’istanza in relazione alle proprie esigenze professionali, accludendone parere legale a riprova delle ragioni che legittimavano la sua richiesta, rimasta senza riscontro. 
Allora, il Sig.re Guido Perrod ha presentato il progetto edilizio presso gli Uffici comunali il 12 marzo 2019, difatti, in data 21 marzo 2019 richiedeva alla medesima Amministrazione di avere accesso a tutto quanto già detto in epigrafe del ricorso. È evidente che l’interesse all’accesso, risulta essere essenziale per la cura dei propri interessi giuridici (ex art. 24, comma 7, l. n. 241/1990 “deve comunque essere garantito ai richiedenti l’accesso ai documenti amministrativi, la cui conoscenza sia necessaria per curare o per difendere i propri interessi giuridici”. E la giurisprudenza è uniformemente orientata nell’affermare che “- è jus receptum il principio (cfr., per tutti, Cons. St., IV, 19 aprile 2017 n. 1832) per cui, di regola, il diritto di accesso non soffre limitazioni se non quelle espressamente previste con legge o in base, comunque, a norme evincibili da ordinamenti di settore” (Cons. Stato, sez. VI, 6.9.2018, n. 5257). Ovviamente, tale interesse è rivolto a far valere in sede procedimentale le ragioni del ricorrente, ragioni per le quali il procedimento di rilascio del permesso di costruire è, ancora, in corso e in quella sede, si puntualizza la disponibilità asseveratrice e servizievole del ricorrente medesimo, alla revisione di alcuni degli aspetti progettuali presentati e valutati in maniera favorevole anche alle Amministrazioni coinvolte nel Procedimento Unico in parola, per permettere di apportare con le dovute modifiche “a compimento” il progetto, in concerto con gli Enti emittenti, previo rilascio del permesso.
Anche questa richiesta, però, veniva palesemente archiviata e respinta ritenendola inammissibile, il 12 aprile 2019 da parte dell’Amministrazione, in quanto ritenuta “non ammissibile” ai sensi degli artt. 40, c.2; 41, c.2; 43, c.3 e 4 della Legge Regionale Valle d’Aosta 6 agosto 2007, n.19. 
A seguito di apposito sollecito presentato dal Sig.re Perrod in data 14 maggio 2019, il ricorrente il 3 giugno 2019 invitava ed ammoniva ancora una volta l’Amministrazione ed pungolava il Difensore Civico della Regione Valle d’Aosta ad esercitare funzioni d’intervento nei confronti del Comune in indirizzo, in forza della vigente Convenzione stipulata tra  l’Amministrazione Comunale e il  Consiglio regionale il 3 agosto 2018, in combinato disposto con l’art.11, c.2 della Legge Regionale Valle d’Aosta n.17/2001.
A questo punto, il Difensore Civico interpellato il 20 giugno 2019 ha ritenuto ammissibile l’istanza avanzata dallo scrivente disponendo che: “le concessioni edilizie sono atti pubblicati all’Albo Pretorio, non solo, non si fa luogo, come nel caso di specie, a scrutinio in ordine alla protezione di dati personali, ai sensi dell’art.5 bis, comma 2, lettera a), d. lgs. n.33/2013”. Non è questo il caso di opporre il diritto alla riservatezza dei dati, “poiché il titolo abilitativo non attiene alla sfera privata del titolare, ma ad un atto di gestione del territorio”. Ha riconosciuto il diritto di accesso del ricorrente, seppure qualificando la posizione come “accesso civico generalizzato”, trattandosi di atti pubblici esposti per estratto all’albo.
Sul punto appare utile precisare che il “diritto all'accesso civico generalizzato” riguarda la possibilità di accedere a dati, documenti e informazioni detenuti dalle pubbliche amministrazioni ulteriori rispetto a quelli oggetto di pubblicazione obbligatoria previsti dal d. lgs. n. 33/2013. La legittimazione a esercitare il diritto è riconosciuta a chiunque, a prescindere da un particolare requisito di qualificazione.
La richiesta deve consentire all’amministrazione di individuare il dato, il documento o l'informazione; sono pertanto ritenute inammissibili richieste generiche. Nel caso di richiesta relativa a un numero manifestamente irragionevole di documenti, tale da imporre un carico di lavoro in grado di compromettere il buon funzionamento dell’amministrazione, la stessa può ponderare, da un lato, l’interesse all’accesso ai documenti, dall’altro, l’interesse al buon andamento dell’attività amministrativa (Linee guida Agenzia Nazionale Anticorruzione-ANAC su accesso civico generalizzato, paragrafo 4.2).
L’esercizio di tale diritto deve svolgersi nel rispetto delle eccezioni e dei limiti relativi alla tutela di interessi pubblici e privati giuridicamente rilevanti (articolo 5-bis, comma 2, lettera a) del d. lgs. n. 33/2013). 
Nel caso di specie, pur coesistendo diversi livelli di esercizio del diritto di accesso, non appare necessario procedere in astratto alla perimetrazione dei rispettivi ambiti di operatività ed ai reciproci rapporti di interferenza. Sul punto, come noto, recentemente (Cons. St., sez. III, ord., 16 dicembre 2019, n. 8501), sono state rimesse al vaglio dell’Adunanza Plenaria del Consiglio di Stato, tre progressive questioni ermeneutiche scaturenti dal complesso intreccio normativo sulla materia de qua e rispettivamente volte a chiarire, al di là dello specifico riferimento al settore dei contratti pubblici, per un verso,	se, in presenza di un’istanza di accesso ai documenti espressamente motivata con esclusivo riferimento alla disciplina generale di cui alla l. n. 241 del 1990, o ai suoi elementi sostanziali, l’amministrazione, una volta accertata la carenza del necessario presupposto legittimante della titolarità di un interesse differenziato in capo al richiedente, ai sensi dell’art. 22, l. n. 241 del 1990, sia comunque tenuta ad accogliere la richiesta, qualora sussistano le condizioni dell’accesso civico generalizzato di cui al d.lgs. n. 33 del 2013; per altro verso, se, di conseguenza, il giudice, in sede di esame del ricorso avverso il diniego di una istanza di accesso motivata con riferimento alla disciplina ordinaria di cui alla l. n. 241 del 1990 o ai suoi presupposti sostanziali, abbia il potere-dovere di accertare la sussistenza del diritto del richiedente, secondo i più ampi parametri di legittimazione attiva stabiliti dalla disciplina dell’accesso civico generalizzato. 
Nella odierna vicenda, come sopra argomentato e con la precisazione temporale di cui si dirà, non emerge un problema di previa qualificazione in ragione della riscontrata sussistenza dei presupposti normativi di riferimento. 
Ed, invero, deve aggiungersi, per questo caso, che, a far data dall’entrata in vigore della legge 10/1977, che operò la separazione tra diritto di proprietà e diritto a costruire, o ad edificare, sottratto alla privata disponibilità in quanto ritenuto afferente a preminente interesse collettivo (T.A.R. Valle d’Aosta, Sez.I, sent. n.12/2017), sussiste il diritto di accedere ai titoli abilitativi rilasciati per atti progettuali interventistici, risultando per tanto allo stato della controversia attuale illegittimo il diniego all’ostensione dei documenti. Nel caso di specie, il difensore civico ha chiaramente rappresentato l’ammissibilità della richiesta, senza riscontro alcuno del Comune, con ciò contravvenendo al disposto dell’art. 12 c. II l.r. 17/2001, in forza del quale “qualora l'amministrazione non intenda uniformarsi alle osservazioni, deve fornire adeguata motivazione scritta del dissenso al Difensore civico”. La domanda d’accesso deve essere evasa alla luce del pronunciamento del difensore civico, la cui mancata ottemperanza profila l’omissione ai propri doveri d’ufficio riconosciuti tali dal difensore civico regionale. 
Inoltre, al fine di contestare il preavviso di diniego e il provvedimento di diniego del permesso di costruire, il ricorrente ha necessità della documentazione richiesta, atteso che riguarda titoli edilizi rilasciati su aree aventi la medesima destinazione urbanistica di quella del ricorrente e perché risulta essere essenziale ai fini di un corretto esercizio di difesa e che sussistono fatti nuovi su cui si fonda.
Non vi è inoltre ragione per pretese difficoltà di reperimento della documentazione, sia perché si riferisce ad alcune aree specifiche, sia perché l’accesso potrà essere esercitato progressivamente, senza nessuna altra procrastinazione. 
Deve invece osservarsi, in ciò condividendosi il rilievo comunale, che, proprio in ragione della complessiva tipologia di bisogno conoscitivo che sorregge l’istanza ostensiva, non possa consentirsi il suo esercizio con riferimento all’intero intervallo di tempo richiesto (1° gennaio 2008/ 31 dicembre 2018, come da istanza dell’ 8/7/2019), trattandosi di un’estensione cronologica della domanda di accesso  ultronea rispetto all’interesse fatto valere e che, come detto, si concentra  sulla portata ermeneutica n.t.a. de quibus (che, non prevedendo indici per le zone E, avrebbero con ciò inteso precludere interventi su di esse) e ad appurare a tal fine  l’orientamento espresso in precedenza dal medesimo Comune in aree con la stessa destinazione. 
Ne consegue che – posto che, per un verso, il testo definitivo delle N.T.A. è stato approvato con deliberazione del Consiglio comunale del 22/2/2013, n. 8 ed è divenuto efficace in data 19/3/2013; e, per altro verso, le norme di carattere generale dettate per le zone di tipo E  paragrafo 14.1, lett. e)  confermano “le destinazioni d’uso in atto al 31.03.2012”, ancorché diverse da quelle previste nelle rispettive sottozone -, l’istanza di accesso non può operare nei confronti dei titoli rilasciati dopo il 2008 e prima dell’entrata in vigore delle N.T.A.(19.3.2013), così come per quelli rilasciati dopo il 2008 e relativi a destinazioni d’uso diverse ma in atto al 31/3/2012: ed, invero,  non potendo le N.T.A. costituire rispetto a tali atti valido parametro giuridico di riferimento, difetta un interesse giuridicamente rilevante alla loro acquisizione documentale.
Non appare invece parimenti condivisibile l’ulteriore limitazione tipologica invocata dal Comune resistente e relativa ad interventi post. 19.3.2013 ed sottozone diverse dalla Ec: ed, invero, operando per talli interventi edilizi il medesimo regimo tecnico-giuridico, sussiste comunque un qualificato interesse all’acquisizione della relativa documentazione onde verificare, sia pure in diverse sottozone, ma assoggettate alla medesima regula juris, quale ne sia stata l’interpretazione del comune per differentiam. 
Analoghi rilievi, anche in ragione della identità di tipologia edilizia, concernono la piena ammissibilità dell’istanza di accesso rispetto ai segnalati ai titoli edilizi rilasciati per le aree relative agli edifici Rifugio Bertone, Rifugio Elisabetta, Cabane du ombal, Le Randonneur
In conclusione il ricorso va in parte accolto, ordinando, nei limiti sopradescritti, l’esibizione ed il rilascio della documentazione richiesta con riferimento ai tioli successivi al 19.3.2013
Nelle peculiarità delle questioni trattate ed alla luce del complessivo esito del giudizio, il Collegio ravvisa, in base al combinato disposto di cui agli articoli 26, comma 1, c. p. a. e 92, comma 2, c. p. c., eccezionali ragioni per l'integrale compensazione delle spese del grado di giudizio tra le parti.
P.Q.M.
Il Tribunale Amministrativo Regionale della Valle D'Aosta (Sezione Unica) definitivamente pronunciando sul ricorso, come in epigrafe proposto, lo accoglie in parte, nei sensi e limiti di cui  in motivazione e dichiara l'obbligo del Comune di Courmayeur consentire alla parte ricorrente di prendere visione ed estrarre copia, previo rimborso del costo di riproduzione e dei diritti di ricerca e visura, della documentazione successiva al 19.3.2013 richiesta con le istanze di accesso di cui trattasi nel termine di giorni trenta decorrente dalla comunicazione o, se a questa anteriore, dalla notificazione della presente decisione.
Ordina che la presente sentenza sia eseguita dall'autorità amministrativa.
Così deciso in Aosta nella camera di consiglio del giorno 14 gennaio 2020 con l'intervento dei magistrati:


Andrea Migliozzi,	Presidente
Carlo Buonauro,	Consigliere, Estensore
Antonio De Vita,	Consigliere

Andrea Migliozzi,	Presidente
Carlo Buonauro,	Consigliere, Estensore
Antonio De Vita,	Consigliere



IL SEGRETARIO
","Accesso ai documenti – Istanza – Reiterazione – Possibilità – Condizione. 
Accesso ai documenti – Accesso generalizzato – Ambito di applicazione – Individuazione.
      
           La reiterazione di una domanda di accesso agli atti è ammissibile se articolata su fatti nuovi non rappresentati nell'originaria istanza ed a fronte di diversa prospettazione dell'interesse giuridicamente rilevante (1). 
 
       Il diritto all'accesso civico generalizzato riguarda la possibilità di accedere a dati, documenti e informazioni detenuti dalle Pubbliche amministrazioni ulteriori rispetto a quelli oggetto di pubblicazione obbligatoria previsti dal d.lgs. n. 33 del 2013; la legittimazione a esercitare tale diritto è riconosciuta a chiunque, a prescindere da un particolare requisito di qualificazione (2).
 
(1) Ha chiarito il Tar che tale conclusione discende, nonostante la qualificazione dell'accesso come diritto, dalla natura impugnatoria del processo in materia di accesso ai documenti amministrativi; sicché deve ritenersi inammissibile il ricorso nella sola ipotesi avente ad oggetto la medesima domanda di accesso a suo tempo già proposta e sulla quale si era già formata una preclusione procedimentale-processuale.
Nel caso di specie (ove dalla conoscenza di alcuni atti  - segnatamente il citato preavviso di diniego – si ritiene scaturire l'esigenza di ulteriori acquisizioni documentali, senza che possa configurarsi un utilizzo frazionato e protratto nel tempo dello strumento procedurale e processuale del diritto di accesso) non viene in rilievo una ripetuta reiterazione delle istanze di accesso che si rivela di per sé non conforme alle finalità della normativa in materia, circa la consentita conoscenza di tutta la documentazione che l'interessato può ritenere utile per l'accertamento di fatti che lo riguardano.
(2) Ha chiarito il Tar che la richiesta deve consentire all’amministrazione di individuare il dato, il documento o l'informazione; sono pertanto ritenute inammissibili richieste generiche. Nel caso di richiesta relativa a un numero manifestamente irragionevole di documenti, tale da imporre un carico di lavoro in grado di compromettere il buon funzionamento dell’amministrazione, la stessa può ponderare, da un lato, l’interesse all’accesso ai documenti, dall’altro, l’interesse al buon andamento dell’attività amministrativa (Linee guida Autorità Nazionale Anticorruzione-ANAC n. 1309/2016 su accesso civico generalizzato, paragrafo 4.2).
L’esercizio di tale diritto deve svolgersi nel rispetto delle eccezioni e dei limiti relativi alla tutela di interessi pubblici e privati giuridicamente rilevanti (art. 5-bis, comma 2, lettera a), d.lgs. n. 33 del 2013).",Accesso ai documenti
https://www.giustizia-amministrativa.it/web/guest/-/ripresa-in-campania-della-attivit-c3-a0-scolastica-in-presenza-nelle-scuole-secondarie-superiori,"
Ripresa, in Campania, della attività scolastica in presenza nelle scuole secondarie superiori
","N. 00153/2021 REG.PROV.CAU.
N. 00201/2021
                REG.RIC.


REPUBBLICA ITALIANA
Tribunale Amministrativo Regionale della Campania
(Sezione Quinta)
Il Presidente
ha pronunciato il presente

DECRETO

DECRETO
sul ricorso numero di registro generale 201 del 2021, proposto da -OMISSIS-, in persona del legale rappresentante pro tempore, rappresentati e difesi dagli avvocati Laura Clarizia, Matteo Marchetti, con domicilio digitale come da PEC da Registri di Giustizia; 

contro
Regione Campania, in persona del legale rappresentante pro tempore, rappresentato e difeso dagli avvocati Almerina Bove, Michele Cioffi, Tiziana Monti, Massimo Consoli, con domicilio digitale come da PEC da Registri di Giustizia; 

nei confronti
Ministero dell'Istruzione dell'Università e della Ricerca, non costituito in giudizio; 

per l'annullamento,
previa sospensione dell'efficacia:
1) dell'ordinanza del Presidente della Giunta Regionale della Campania n. 2 del 16/01/2021 ad <oggetto: Ulteriori misure per la prevenzione e gestione dell'emergenza epidemiologica da Covid- 19. Ordinanza ai sensi dell'art. 32, comma 3, L. 23 dicembre 1978 n. 833 in materia di igiene e sanità pubblica e dell'art. 3 D.L. 25.3.2020 n. 19. Disposizioni concernenti l'attività didattica scolastica e universitaria sul territorio regionale>.

Visti il ricorso e i relativi allegati;
Vista l'istanza di misure cautelari monocratiche proposta dai ricorrenti, ai sensi dell'art. 56 cod. proc. amm.;
Visto l’atto di costituzione in giudizio della Regione Campania e la successiva produzione documentale a riscontro del decreto istruttorio n. 143/2021;
Considerato che i ricorrenti, nelle diverse qualità esplicitate in ricorso (ente esponenziale di interessi collettivi riconducibili a diritti dei consumatori/utenti di pubblici servizi, genitori di figli minori iscritti in scuole della Campania), lamentano che, in forza degli impugnati atti, tuttora permanga la sospensione delle attività didattiche in presenza, già da tempo disposta, non solo precludendo la piena fruizione del servizio scolastico, ordinariamente resa in tale modalità, ma anche incidendo sul diritto individuale all’istruzione e su diritti fondamentali dei minori che, anche attraverso la concreta frequenza scolastica “in presenza”, arricchiscono la loro formazione generale e sviluppano la loro personalità individuale;
Ritenuto, preliminarmente, che, non essendo in discussione la legittimazione dei ricorrenti persone fisiche, in proprio e quale esercente la potestà genitoriale sui figli minori, le questioni relative alla legittimazione dell’ente esponenziale in subiecta materia, ben possano essere riservate alla delibazione collegiale, anche di merito;
Considerato che, con proprio decreto n. 142/2021, reso in data 20 gennaio 2021, le ordinanze impugnate, nella parte relativa alle scuole elementari e medie, risultano già incise in sede cautelare, con la immediata loro sospensione quanto alle scuole elementari e con ordine di riavvio della didattica in presenza, quanto alle scuole medie, entro il 24 gennaio 2021, ivi impartendosi anche le pertinenti disposizioni conformative/attuative; e che, dunque, l’interesse residua, allo stato, solo quanto alla persistente sospensione delle attività didattiche in presenza per le scuole superiori;
Ritenuto, al riguardo, in considerazione della natura della presente decisione, che consente, senz’altro, in sede motivazionale, anche il rinvio ai precedenti cui intende conformarsi (arg. ex art. 88, comma 2, lett. d), applicabile alle sentenze e vieppiù ai decreti cautelari), di doversi riportare al citato decreto n. 142/2021 quanto alle questioni generali, in particolare in relazione:
ai considerati limitati ambiti di intervento ulteriore e sopravvenuto delle autorità substatali rispetto alla regolamentazione generale positivamente posta dai pertinenti DD.PP.CC.MM., inter alia;
alla già valutata insussistenza, nel caso e allo stato, di idonea giustificazione, giuridicamente sostenibile, alla persistente sospensione totale delle attività didattiche in presenza;
alla - del pari già valutata - sussistenza dei presupposti di estrema gravità e urgenza per la decisione richiesta, in ragione della temporaneità della misura, ostativa alla utile decisione nella sede propria collegiale, ma anche del progressivo aggravamento del pregiudizio subito e della lesione dei contrapposti diritti/interessi, per effetto della saldatura temporale con le pregresse disposizioni soprassessorie del pari escludenti la didattica in presenza;
Ritenuto, quanto nello specifico alla didattica per le scuole superiori - che, per quanto sopra detto, è l’unica problematica che residua all’esito del richiamato decreto n. 142/2021, non espressamente in questo considerata -, quanto segue.
Il D.P.C.M.  16 gennaio 2021, all’art.1, comma 10, lett. s), prescrive in via generale che “le istituzioni scolastiche secondarie di secondo grado adottano forme flessibili nell’organizzazione dell’attività didattica (…) in modo che, a decorrere dal 18 gennaio 2021, almeno al 50 per cento e fino a un massimo del 75 per cento della popolazione studentesca delle predette istituzioni, sia garantita l’attività didattica in presenza. La restante parte dell’attività didattica è svolta tramite il ricorso alla didattica a distanza…”; per quanto precede, per le istituzioni superiori di secondo grado, la modalità “ordinaria”, in costanza di emergenza sanitaria, e comunque nei limiti della vigenza del predetto D.P.C.M., non è dunque la modalità “in presenza”, ma piuttosto la modalità “integrata” (presenza/distanza), così come ritenuta - all’esito dell’operata valutazione discrezionale compiuta dagli organi a tanto deputati e del doveroso bilanciamento degli interessi involti, a livello generale e sulla base di atti emanati dall’Amministrazione statale, non contestati nella competente sede giurisdizionale né dalle Amministrazioni substatuali né da eventuali interessati - idonea ad assicurare, nelle more dell’emergenza pandemica, la concreta fruizione del diritto all’istruzione per le fasce di alunni interessati, assumendo, quale base metodologica, la sufficienza della indicata percentuale, peraltro, come detto, anch’essa flessibile, ai fini della efficacia e dell’efficienza dell’offerta formativa e, nel contempo, l’idoneità della misura parzialmente restrittiva della didattica in presenza ai fini del contenimento del contagio.
Lo stesso DPCM (stesso articolo, comma e lettera sopra citati) impone, poi, di apprestare misure di supporto al servizio scolastico in presenza, sul presupposto della eventuale necessità di potenziare i servizi di trasporto, in costanza di emergenza sanitaria, per consentire la mobilità in sicurezza degli studenti, nel senso che “Presso ciascuna Prefettura - UTG e nell’ambito della Conferenza provinciale permanente di cui all’art. 11, comma 3, del decreto legislativo 30 luglio 1999, n. 300, è istituito un tavolo di coordinamento, presieduto dal prefetto, per la definizione del più idoneo raccordo tra gli orari di inizio e termine delle attività didattiche e gli orari dei servizi di trasporto pubblico locale, urbano ed extraurbano, in funzione della disponibilità di mezzi di trasporto a tal fine utilizzabili, volto ad agevolare la frequenza scolastica anche in considerazione del carico derivante dal rientro in classe di tutti gli studenti delle scuole secondarie di secondo grado (…). All’esito dei lavori del tavolo, il predetto redige un documento operativo sulla base del quale del amministrazioni coinvolte nel coordinamento adottano tutte le misure di rispettiva competenza”, salvo il potere del presidente della regione di adottare ordinanze con efficacia limitata al pertinente ambito provinciale, volte a garantire l’applicazione, per i settori della scuola e dei trasporti pubblici locali, urbani ed extraurbani, delle misure organizzative strettamente necessarie al raggiungimento degli obiettivi e delle finalità” sopra indicati”; inoltre, “le scuole secondarie di secondo grado modulano il piano di lavoro del personale ATA, gli orari delle attività didattiche per docenti e studenti, nonché degli uffici amministrativi, sulla base delle disposizioni della presente lettera”.
Per un verso, dunque, la flessibilità della forbice percentuale consente un sia pur limitato, ma doveroso, margine di intervento all’Amministrazione, nel senso che questa potrà decidere se attivarsi a livello generale, mediante l’emanazione di indirizzi che individuino a monte la percentuale consentita, ovvero, a valle, consentendo tale individuazione da parte dei dirigenti scolastici, mediante specifiche e puntuali modalità di regolamentazione delle attività di plesso, purché nel rispetto e nei limiti delle indicate percentuali.
Per altro verso, la modalità “integrata” richiede il previo necessario apprestamento di misure “proattive” finalizzate, evidentemente, a rendere effettivo il diritto all’istruzione mediante l’eliminazione degli ostacoli che ne impediscono l’esercizio utile, ossia compatibile con l’emergenza sanitaria, e dunque in condizioni di sicurezza.
Per quanto precede, non potendosi revocare in dubbio l’ineludibilità, allo stato, della progressiva conformazione del sistema scolastico campano agli indirizzi dettati da ultimo dal D.P.C.M. 16 gennaio 2021 quanto alle percentuali, minime e massime, di studenti frequentanti in presenza gli istituti di istruzione secondaria superiore, resta comunque del pari indefettibile il previo apprestamento di misure, generali o particolari, volte a definire in concreto la fruizione nella percentuale prevista e, per altro verso, di misure di sostegno al trasporto pubblico per consentire la mobilità scolastica in presenza.
Non vi sono, allo stato, evidenze circa l’effettivo apprestamento di tali necessarie misure attuative e proattive, incombente sulle Autorità amministrative ciascuna per la propria competenza, mentre risulta solo un avviso ulteriormente tendente alla soprassessoria documentato dalla relazione in data 21 gennaio 2021 dell’Unità di crisi regionale depositata in atti a riscontro del decreto istruttorio inter partes, non tuttavia accompagnato dall’individuazione di precisi percorsi, temporalmente scadenzati e finalizzati alla doverosa conformazione.
Ritenuto, alla luce di quanto precede, che l’interesse dei ricorrenti non possa, dunque, essere soddisfatto mediante la mera immediata sospensione degli atti impugnati in parte qua, imponendosi, per quanto detto, la previa predisposizione delle misure attuative e proattive individuate dal D.P.C.M. di riferimento per il concreto soddisfacimento della pretesa azionata in condizioni di effettiva e sostenibile fruibilità dei servizi scolastici in presenza;
Ritenuto, pertanto, che idonea misura cautelare al soddisfacimento delle ragioni dei ricorrenti, nelle more della trattazione collegiale dell’istanza cautelare fissata come in dispositivo, possa essere piuttosto l’ordine impartito alla Regione Campania di conformarsi a quanto prescritto nel citato D.P.C.M. per le scuole secondarie superiori, previa ricognizione degli atti attuativi e proattivi necessari a rendere effettiva la didattica in presenza nei limiti quantitativi, minimi e massimi, prescritti, e, dunque, per un verso finalizzati a definire la concreta percentuale di studenti ammessi alla didattica in presenza, con emanazione di eventuali atti di indirizzo generali ovvero demandandone l’attuazione ai dirigenti scolastici, e, per altro verso, a individuare, ove necessario, le eventuali misure di supporto al servizio scolastico in presenza, con riferimento perspicuo, ma non unico, al servizio di trasporto pubblico, alla luce e sulla base delle risultanze dei tavoli tecnici competenti, fermo il rispetto delle ulteriori misure di contenimento e precauzionali disciplinanti i singoli settori di attività (rispetto delle distanze interpersonali, obbligatorio utilizzo di dispositivi di protezione individuale, ecc.);
Ritenuto poi di dover individuare, ai fini sopra indicati, il termine, ritenuto congruo tenuto conto delle attività richieste - ma anche in ragione dello stato avanzato dell’anno scolastico in corso, oramai alle soglie del secondo quadrimestre, e dunque consumato per la metà circa - dell’1 febbraio 2021, peraltro come auspicato nella stessa citata nota dell’Unità di crisi, quale termine massimo per la completa conformazione alle disposizioni del D.P.C.M. 16 gennaio 2021, e dunque quale “deadline” per il rientro in presenza della percentuale minima/massima degli studenti delle scuole secondarie superiori, previa emanazione degli atti sopra indicati, ove reputati necessari, salva la possibilità di anticipare, ove le condizioni locali lo consentissero, il rientro in presenza del contingente di studenti individuato;

P.Q.M.
Accoglie l’istanza cautelare nei sensi e limiti di cui in motivazione.
Fissa per la trattazione collegiale la camera di consiglio del 16 febbraio 2021.
Il presente decreto sarà eseguito dall'Amministrazione ed è depositato presso la Segreteria del Tribunale che provvederà a darne comunicazione alle parti.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196, e dell’articolo 9, paragrafo 1, del Regolamento (UE) 2016/679 del Parlamento europeo e del Consiglio del 27 aprile 2016, a tutela dei diritti o della dignità della parte interessata, manda alla Segreteria di procedere all'oscuramento delle generalità nonché di qualsiasi altro dato idoneo ad identificare le persone fisiche ricorrenti. 
Così deciso in Napoli il giorno 22 gennaio 2021.





IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Covid-19 – Campania – Attività scolastica in presenza - Ordinanza del Presidente della Regione Campania che dispone permanenza didattica a distanza - Nelle scuole secondarie superiori – Contrasto con d.P.C.M. 14 gennaio 2021 – Va sospesa.

​​​​​​    Deve essere sospesa l’Ordinanza del Presidente della Regione Campania n. 2 del 16 gennaio 2021, non potendosi revocare in dubbio l’ineludibilità, allo stato, della progressiva conformazione del sistema scolastico campano agli indirizzi dettati da ultimo dal d.P.C.M. 16 gennaio 2021 quanto alle percentuali, minime e massime, di studenti frequentanti in presenza gli istituti di istruzione secondaria superiore (1).

​​​​​​​(1) Con il decreto è stato ordinato alla Regione Campania di conformarsi a quanto prescritto nel d.P.C.M. 16 gennaio 2021 per le scuole secondarie superiori, previa ricognizione degli atti attuativi e proattivi necessari a rendere effettiva la didattica in presenza nei limiti quantitativi, minimi e massimi, prescritti, e, dunque, per un verso finalizzati a definire la concreta percentuale di studenti ammessi alla didattica in presenza, con emanazione di eventuali atti di indirizzo generali ovvero demandandone l’attuazione ai dirigenti scolastici, e, per altro verso, a individuare, ove necessario, le eventuali misure di supporto al servizio scolastico in presenza, con riferimento perspicuo, ma non unico, al servizio di trasporto pubblico, alla luce e sulla base delle risultanze dei tavoli tecnici competenti, fermo il rispetto delle ulteriori misure di contenimento e precauzionali disciplinanti i singoli settori di attività (rispetto delle distanze interpersonali, obbligatorio utilizzo di dispositivi di protezione individuale, ecc.).",Covid-19
https://www.giustizia-amministrativa.it/web/guest/-/richiesta-di-retrocessione-di-una-parte-di-un-terreno-che-la-proprieta-aveva-venduto-prima-della-dichiarazione-di-pubblica-utilita,"
Richiesta di retrocessione di una parte di un terreno che la proprietà aveva venduto  prima della dichiarazione di pubblica utilità
","N. 07445/2019REG.PROV.COLL.
N. 08227/2011 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Quarta)
ha pronunciato la presente
SENTENZA
sul ricorso numero di registro generale 8227 del 2011, proposto da Agro Veneto S.r.l., in persona del legale rappresentante pro tempore, rappresentata e difesa dagli avvocati Primo Michielan e Salvatore Di Mattia, con domicilio eletto presso lo studio di quest’ultimo, sito in Roma, via Confalonieri n.5; 

contro
Regione Veneto, in persona del legale rappresentante pro tempore, rappresentata e difesa dall'Avvocatura Generale dello Stato, domiciliataria ex lege in Roma, via dei Portoghesi, 12; Comune di Porto Tolle, in persona del legale rappresentante pro-tempore, non costituito in giudizio; 

per la riforma della sentenza del Tribunale Amministrativo Regionale per il Veneto (Sezione Prima) n. 469 del 21 marzo 2011, resa tra le parti, concernente diniego di dichiarazione di inservibilità all'opera pubblica dei fondi acquisiti dal Comune di Porto Tolle per la realizzazione di un piano d’insediamenti produttivi.

Visti il ricorso in appello e i relativi allegati;
Visto l'atto di costituzione in giudizio della Regione Veneto;
Visti tutti gli atti della causa;
Relatore nell'udienza pubblica del giorno 17 ottobre 2019 il Cons. Giuseppe Chine' e uditi per le parti gli avvocati Primo Michielan e l’Avvocato dello Stato Alfonso Peluso;
Ritenuto e considerato in fatto e diritto quanto segue.

FATTO
1. Con la sentenza in epigrafe impugnata n. 469 del 21 marzo 2011 il Tribunale amministrativo regionale per il Veneto dichiarava inammissibile il ricorso, proposto dalla odierna appellante, teso ad ottenere l’annullamento del decreto del Presidente della Giunta Regionale del Veneto, n. 619 del 21 aprile 1998, recante il rigetto dell’istanza di dichiarazione di inservibilità all’opera pubblica dei fondi acquisiti dal Comune di Porto Tolle per la realizzazione di un piano di insediamenti produttivi.
2. La odierna appellante, a sostegno del gravame dinanzi al T.A.R., deduceva:
- di aver ceduto bonariamente, con atto notarile in data 18.04.1975, rep. 32985, al Comune di Porto Tolle un fondo della superficie catastale complessiva pari a mq. 138.878 sito nel territorio del citato Comune;
- che il fondo in questione era stato inserito, dall’allora vigente Piano di Fabbricazione, in zona a destinazione industriale/artigianale da attuarsi mediante piano d’insediamenti produttivi (p.i.p.) con lo strumento obbligatorio dell’esproprio; 
- che il Comune di Porto Tolle, dopo aver acquisito la proprietà del fondo, approvava il progetto di lottizzazione industriale con delibera consiliare n. 218 del 28.04.1975 e dava conseguentemente seguito a minimali lavori di urbanizzazione;
- che nel decennio di efficacia dell’approvato piano attuativo ex art. 27, comma 3 della legge n. 865 del 1971 il Comune non utilizzava l’area ad insediamenti produttivi, di talché essa ricorrente adiva il Tribunale di Rovigo per ottenere la retrocessione dell’immobile ceduto ai sensi dell’art. 63 della legge n. 2359 del 1865;
- il Tribunale di Rovigo, con la sentenza n. 306 del 3.04.1991, accoglieva la domanda della ricorrente, ma tale decisione veniva radicalmente riformata dalla Corte di Appello di Venezia con la sentenza n. 1111 del 5.10.1995, secondo cui non sussistevano nella specie i presupposti in fatto ed in diritto per fare applicazione del citato art. 63, in quanto l’opera pubblica risultava essere stata “realizzata nelle sue strutture essenziali”, sebbene soltanto mediante l’utilizzo di una parte minimale dei terreni a suo tempo individuati come necessari (soltanto 57 mila mq. dei 138 mila mq. complessivi);
- sulla falsariga della decisione della Corte di Appello, la ricorrente invitava il Comune di Porto Tolle a provvedere, ex art. 61, comma 1, l. n. 2359 del 1865, alla pubblicazione dell’avviso di inservibilità della parte inutilizzata del fondo;
- a fronte dell’inerzia del Comune, la ricorrente, in data 12.12.1997, diffidava la Regione Veneto ad emanare l’invocato decreto d’inservibilità in sostituzione del Comune inadempiente;
- con il decreto n. 619 del 21.04.1998, il Presidente della Giunta Regionale del Veneto rigettava l’istanza per carenza dei presupposti di legge, in quanto alla data della domanda della ricorrente i lavori di attuazione del p.i.p. risultavano ormai completati, come si poteva desumere dalla delibera di Consiglio comunale n. 38 del 28.02.1989 di approvazione del progetto esecutivo di completamento del I° stralcio del p.i.p. e di realizzazione delle opere del II° stralcio, nonché dalla delibera di Giunta municipale n. 632 del 23.08.1989 di aggiudicazione dei relativi lavori.
Tale decreto, ad avviso della ricorrente, veniva emanato in violazione della disciplina della retrocessione quale risultante dagli artt. 60 ss. della legge n.  2359 del 1865, in quanto i fondi ceduti al Comune di Porto Tolle, per quanto accertato dalla Corte di Appello di Venezia, soltanto in parte erano stati utilizzati per la realizzazione dell’opera pubblica, dovendosi ritenere illegittima qualsiasi ulteriore utilizzazione avvenuta dopo la decorrenza del termine decennale dalla dichiarazione di pubblica utilità. 
3. Accogliendo una specifica eccezione formulata dalla Regione Veneto, il T.A.R. accertava l’assenza in capo alla ricorrente della legittimazione ad impugnare il decreto del Presidente della Giunta Regionale del Veneto, non sussistendo nella specie i presupposti per la retrocessione dei beni, e ciò in quanto “risulta dagli atti depositati in giudizio che la dichiarazione di pubblica utilità dell’intervento progettato dall’amministrazione comunale è intervenuta successivamente all’atto con il quale l’odierna ricorrente ha ceduto la proprietà dei terreni necessari a favore dell’amministrazione comunale, di modo che il trasferimento della proprietà risulta conseguente ad un atto di compravendita di diritto privato e non per effetto della cessione bonaria cosi come disciplinata dall’art. 12 della legge n. 865/71” (pagg. 9-10). Di qui la declaratoria di inammissibilità del proposto gravame.
4. Avverso la predetta decisione, l’originaria ricorrente, odierna appellante, ha articolato i seguenti motivi di appello:
1) Violazione e/o falsa applicazione degli artt. 7, comma 1, e 35, comma 1, lett. b), c.p.a.; violazione degli artt. 12 l. n. 865/1971 e 60-63 l. n. 2359/1865, interpretati alla luce del principio di strumentalità delle forme, di cui all’art. 156 c.p.c. e dell’art. 3, comma 1, Cost. Ad avviso dell’appellante, il T.A.R. avrebbe innanzitutto errato nell’emettere una pronuncia in rito, in quanto nel caso di specie, al di là della qualificazione del contratto di trasferimento delle aree del 18.04.1975 come tipica cessione volontaria ex art. 12 l. n. 865 del 1971, la ricorrente in primo grado era titolare di una posizione di interesse legittimo, azionabile dinanzi al giudice amministrativo; nel merito, avrebbe dovuto riconoscere la piena equipollenza, sul piano giuridico ed effettuale, del citato contratto di trasferimento delle aree al contratto di cui all’art. 12 l. n. 865 del 1971;
2) Violazione e/o falsa applicazione dell’art. 35, comma 1, c.p.a.; violazione del divieto di motivazione c.d. postuma del provvedimento amministrativo, come enucleato dal combinato disposto dell’art. 3 l. n. 241 del 1990 e degli artt. 24, commi 1 e 2 e 97, primo comma Cost. La Regione Veneto, con le proprie difese articolate dinanzi al T.A.R. e, segnatamente, con l’eccezione di inammissibilità del gravame proposta dall’Avvocatura dello Stato, avrebbe violato il divieto di integrazione postuma della motivazione del provvedimento amministrativo impugnato, e ciò in quanto il decreto impugnato non menziona nel suo apparato motivazionale il motivo di rigetto dell’istanza basato sulla non riconducibilità del contratto del 18.04.1975 all’istituto pubblicistico della cessione volontaria. 
Riproponeva, altresì, per l’ipotesi di riforma in grado di appello della declaratoria di inammissibilità del ricorso di primo grado, tutte le censure già formulate con l’originario gravame e ritenute assorbite dal T.A.R.
5. La Regione Veneto, costituitasi in giudizio per il tramite dell’Avvocatura Generale dello Stato con memoria difensiva del 9.12.2011, ha dedotto l’infondatezza dell’appello e ne ha chiesto la integrale reiezione. 
6. Sia appellante che la Regione Veneto hanno depositato ulteriori memorie illustrative e di replica alle deduzioni ed eccezioni di controparte. 
7. Alla udienza pubblica del 17 ottobre 2019 l’appello è stato discusso e trattenuto per la decisione. 
DIRITTO
1. L’appello è infondato e va pertanto respinto, nei termini di seguito precisati.
2.1 Con il primo motivo di appello, l’appellante, censurando formalmente il dispositivo della pronuncia in rito resa dal T.A.R., denuncia nella sostanza l’errore in cui sarebbe incorso il giudicante di primo grado per non aver assimilato il contratto di trasferimento di fondi del 18.04.1975, rep. 32985, ad una cessione volontaria ex art. 12 della legge n. 865 del 1971. 
Argomentando dal principio di strumentalità delle forme di cui all’art. 156, comma 3, c.p.c., l’appellante deduce che la non riconducibilità di un atto entro un determinato schema giuridico è determinata soltanto dalla mancanza di quegli elementi o requisiti che impediscano il raggiungimento dello scopo al quale esso è per legge preordinato: pertanto, con riferimento alla fattispecie in esame, la vis expansiva e la cogenza di detto principio generale, in quanto diretto corollario dei canoni costituzionali di uguaglianza formale e di buona amministrazione, imporrebbero di assimilare all’istituto della cessione volontaria ex art. 12 della legge n. 865 del 1971, sul piano della natura, degli effetti e della disciplina, tutte le tipologie di accordi tra privati ed amministrazioni pubbliche che, a prescindere dal momento storico in cui intervengono, presentino i seguenti caratteri: a) producano l’effetto reale del trasferimento della proprietà piena ed esclusiva di beni immobili dal privato all’amministrazione; b) siano caratterizzati da un “elemento funzionale espresso”, ovvero dalla volontà delle parti di procedere al trasferimento al preciso scopo di destinare gli immobili alla realizzazione di un’opera pubblica; c) il corrispettivo della cessione sia commisurato alla indennità di esproprio, addizionata della maggiorazione di legge (ex art. 12, comma 1, l. n. 865 del 1971). Ne conseguirebbe, ad avviso dell’appellante, che il contratto di trasferimento immobiliare del 18.04.1975, presentando tutti i citati requisiti, avrebbe dovuto essere considerato dal T.A.R. pienamente assimilabile, sul piano sostanziale, alla cessione volontaria di cui all’art. 12 della legge n. 865 del 1971. Di qui l’erroneità della pronuncia gravata e la necessità di sua integrale riforma. 
2.2 Il suindicato percorso argomentativo, e le conclusioni che ne fa discendere l’appellante, si pongono in aperto contrasto con arresti giurisprudenziali consolidati, sia presso la giurisdizione ordinaria che amministrativa.
2.3 La cessione volontaria di cui all’art. 12 della legge n. 865 del 1971 costituisce invero un contratto ad oggetto pubblico i cui elementi costituitivi, indispensabili per differenziarla da un normale contratto di compravendita di diritto privato, sono: a) l’inserimento del negozio nell’ambito di un procedimento di espropriazione per pubblica utilità, nel cui contesto la cessione assolve alla peculiare funzione dell’acquisizione del bene da parte dell’espropriante, quale strumento alternativo all’ablazione d’autorità mediante decreto di esproprio; b) la preesistenza non solo di una dichiarazione di pubblica utilità ancora efficace, ma anche di un subprocedimento di determinazione dell’indennità e delle relative offerte ed accettazione, con la sequenza e le modalità previste dall’art. 12 della legge n. 865 del 1971; c) il prezzo di trasferimento volontario correlato ai parametri di legge stabiliti, inderogabilmente, per la determinazione dell’indennità di espropriazione. Ne consegue che, ove non siano riscontrabili tutti i requisiti sopra indicati, non potendosi escludere che l’amministrazione abbia inteso perseguire una finalità di pubblico interesse tramite un ordinario contratto di compravendita, al negozio traslativo non possono collegarsi gli effetti tipici della cessione volontaria disciplinata dall’art. 12 della legge n. 865 del 1971, ossia l’estinzione dei diritti reali o personali gravanti sul bene acquisito dall’amministrazione (cfr. Cass. 22 gennaio 2018, n. 1534; Id. 22 maggio 2009, n. 11955; negli stessi termini, Cons. Stato, sez. IV, 27 luglio 2016, n. 3391).
Pertanto, presupposto indispensabile perché si possa configurare la cessione volontaria, e perché si possano produrre i suoi effetti tipici, è il collegamento tra il rapporto contrattuale ed il procedimento amministrativo di espropriazione per pubblica utilità che vi ha dato origine, il quale funge da essenziale momento genetico e fondamentale presupposto del trasferimento immobiliare. Senza l’apertura di una formale procedura espropriativa non può esserci spazio per la cessione volontaria, e ciò per la semplice ragione che la cessione non potrebbe in tale caso espletare la sua funzione tipica di strumento di acquisizione della proprietà immobiliare in capo all’amministrazione espropriante alternativo rispetto al provvedimento amministrativo autoritativo costituito dal decreto di esproprio (cfr. Cass. 29 marzo 2007, n. 7779).
La causa del contratto pubblicistico di cessione di cui all’art. 12 della legge n. 865 del 1971 va quindi ricondotta ad una modalità alternativa di realizzazione del procedimento espropriativo mediante l’utilizzo di uno strumento privatistico, peraltro soggetto per taluni aspetti – tra cui la determinazione del prezzo di cessione - alla disciplina contenuta in norme di legge imperative (cfr. Cons. Stato, sez. IV, 7 aprile 2015, n. 1768; Id. 3 marzo 2015, n. 1035; Cass. S.U. 13 febbraio 2007, n. 3040).
Nell’ambito di questa cornice normativa, e nel rispetto dei presupposti suindicati, la conclusione del contratto di cessione rimane comunque soggetta alla disciplina del contratto privatistico, non essendo caratterizzata dalla posizione di preminenza dell’amministrazione pubblica espropriante bensì dall’incontro paritetico delle volontà (cfr. Cass. 17 novembre 2000, n. 14901).
2.4 Traslando i superiori principi all’odierno gravame, non può che rilevare il Collegio l’assenza di un requisito essenziale perché possa ritenersi integrata la fattispecie tipica della cessione volontaria di cui all’art. 12 della legge n. 865 del 1971, ovvero quel collegamento necessario tra una procedura espropriativa per pubblica utilità e quella modalità alternativa di conclusione della medesima procedura costituita dalla cessione volontaria dell’immobile espropriando. Come correttamente argomentato dal T.A.R. con la decisione impugnata, risulta nella specie per tabulas che al momento della conclusione del contratto di trasferimento dell’area (atto pubblico del 18.04.1975, rep. 32985), il procedimento espropriativo non era stato ancora formalmente avviato. Ed invero, il p.i.p. di Porto Tolle, costituente la dichiarazione di pubblica utilità dell’opera, è stato approvato con delibera consiliare n. 218 del 28.04.1975, pertanto 10 giorni dopo l’avvenuto trasferimento delle aree all’amministrazione comunale. 
Né a diversa conclusione si può giungere argomentando, come fa l’appellante, che l’atto di trasferimento immobiliare stipulato tra le parti prima della formale apertura del procedimento espropriativo presentava un “elemento funzionale espresso”, ovvero la volontà dei contraenti di trasferire un bene immobile al preciso scopo di destinarlo alla realizzazione di una determinata opera pubblica, e che il prezzo della cessione è stato dalle parti commisurato al valore della indennità espropriativa, addizionata della maggiorazione di legge. Ed invero, le volontà espresse da parte cedente e parte cessionaria all’atto del trasferimento dell’immobile più che integrare l’elemento causale del contratto, sembrano assumere nella specie valenza di meri motivi dell’agire iure privatorum; quanto al criterio scelto volontariamente dalle parti per la determinazione del prezzo, esso non può avere certo la capacità di trasformazione di un contratto di diritto privato stipulato fuori da una procedura espropriativa nella fattispecie traslativa tipizzata dall’art. 12 della legge n. 865 del 1971. E ciò per la semplice ragione che il criterio di determinazione del prezzo di trasferimento del bene stabilito dall’art. 12, comma 1 della legge n. 865 del 1971 presuppone la sussistenza di tutti gli (altri) elementi costitutivi della cessione volontaria, in primis del più volte richiamato collegamento tra procedura espropriativa e negozio di trasferimento del diritto dominicale. 
2.5 L’accertata impossibilità giuridica di qualificare il contratto di cessione stipulato tra le parti in data 18.04.1975 alla stregua di cessione volontaria ex art. 12 della legge n. 865 del 1971, disvela la correttezza della conclusione raggiunta dal T.A.R. in punto di inammissibilità del ricorso di primo grado. 
Ed invero, la ricorrente in primo grado, si è dapprima rivolta al Sindaco del Comune di Porto Tolle, successivamente al Presidente della Giunta Regionale del Veneto, per ottenere la dichiarazione di inservibilità di parte delle aree cedute con l’atto del 18.04.1975 e successivamente non utilizzate per la realizzazione dell’opera pubblica, onde conseguirne la retrocessione parziale ai sensi degli artt. 60 – 61 della legge n. 2359 del 1865. Essendogli stato opposto il diniego con il decreto regionale n. 619 del 1998, ha proposto gravame dinanzi al T.A.R., facendo valere il proprio interesse ad una pronuncia di annullamento che potesse condurre ad un riesame positivo della propria istanza funzionalmente diretta al riconoscimento della retrocessione parziale delle aree. 
Poiché il contratto di trasferimento delle aree del 18.04.1975, per gli argomenti già sopra esaminati, è qualificabile alla stregua di contratto traslativo di diritto privato e non è sussumibile nello schema tipizzato dall’art. 12 della legge n. 865 del 1971, ne discende che non ricorrono nella specie i presupposti previsti dalla fattispecie legale per richiedere la retrocessione parziale, segnatamente per mancanza del principale suo presupposto costitutivo, ovvero l’avvenuto trasferimento delle aree stesse al Comune di Porto Tolle nell’ambito di un formale procedimento espropriativo.   
3.1 Del pari privo di fondamento si palesa anche il secondo motivo di appello.
3.2 Con esso l’appellante deduce che il T.A.R., accogliendo l’eccezione di inammissibilità del gravame proposta negli scritti difensivi della regione Veneto, avrebbe in realtà permesso alla medesima Regione di integrare illegittimamente in corso di giudizio la motivazione del provvedimento amministrativo impugnato. Difatti, la motivazione del decreto regionale n. 619 del 1998 non fa menzione alcuna alla impossibilità di ricondurre il contratto di trasferimento delle aree del 18.04.1975 alla cessione volontaria di cui all’art. 12 della legge n. 865 del 1971.
3.3 La doglianza non può essere positivamente apprezzata dal Collegio, giacché il giudizio di primo grado si è chiuso con una decisione di inammissibilità resa in accoglimento di una specifica eccezione della difesa regionale. E’, pertanto, evidente che non si è trattato di un caso di integrazione postuma della motivazione del provvedimento amministrativo, bensì – come si è già sopra chiarito – dell’accertamento in giudizio della carenza dei presupposti costitutivi della fattispecie legale per richiedere la retrocessione, da cui il Giudice di primo grado ha desunto elementi per la declaratoria di inammissibilità del gravame. 
4. In conclusione, l’accertata infondatezza di tutti i motivi proposti impone la reiezione dell’appello.
5. Per la natura delle questioni esaminate le spese del grado di giudizio possono essere integralmente compensate tra le parti.  
P.Q.M.
Il Consiglio di Stato in sede giurisdizionale (Sezione Quarta), definitivamente pronunciando sull'appello, come in epigrafe proposto, lo respinge.
Compensa integralmente tra le parti le spese del grado di giudizio.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 17 ottobre 2019 con l'intervento dei magistrati:


Antonino Anastasi,	Presidente
Luca Lamberti,	Consigliere
Alessandro Verrico,	Consigliere
Roberto Caponigro,	Consigliere
Giuseppe Chine',	Consigliere, Estensore

Antonino Anastasi,	Presidente
Luca Lamberti,	Consigliere
Alessandro Verrico,	Consigliere
Roberto Caponigro,	Consigliere
Giuseppe Chine',	Consigliere, Estensore



IL SEGRETARIO
","Espropriazione per pubblica utilità – Cessione volontaria – Vendita terreno – Antecedente l’apertura di una formale procedura ablatoria – Non è tale.
 
La vendita di un terreno avvenuta prima della apertura di una formale procedura ablatoria mediante dichiarazione di pubblica utilità non può essere assimilata alla cessione volontaria prevista dalla normativa sugli espropri, e ciò per la semplice ragione che l'atto traslativo non potrebbe in tale caso espletare la sua funzione tipica di strumento di acquisizione della proprietà immobiliare in capo all’amministrazione espropriante alternativo rispetto al provvedimento amministrativo autoritativo costituito dal decreto di esproprio (1).
 
(1) Ha ricordato la Sezione che la cessione volontaria di cui all’art. 12, l. n. 865 del 1971 costituisce un contratto ad oggetto pubblico i cui elementi costituitivi, indispensabili per differenziarla da un normale contratto di compravendita di diritto privato, sono: a) l’inserimento del negozio nell’ambito di un procedimento di espropriazione per pubblica utilità, nel cui contesto la cessione assolve alla peculiare funzione dell’acquisizione del bene da parte dell’espropriante, quale strumento alternativo all’ablazione d’autorità mediante decreto di esproprio; b) la preesistenza non solo di una dichiarazione di pubblica utilità ancora efficace, ma anche di un subprocedimento di determinazione dell’indennità e delle relative offerte ed accettazione, con la sequenza e le modalità previste dall’art. 12, l. n. 865 del 1971; c) il prezzo di trasferimento volontario correlato ai parametri di legge stabiliti, inderogabilmente, per la determinazione dell’indennità di espropriazione. Ne consegue che, ove non siano riscontrabili tutti i requisiti sopra indicati, non potendosi escludere che l’amministrazione abbia inteso perseguire una finalità di pubblico interesse tramite un ordinario contratto di compravendita, al negozio traslativo non possono collegarsi gli effetti tipici della cessione volontaria disciplinata dall’art. 12 della legge n. 865 del 1971, ossia l’estinzione dei diritti reali o personali gravanti sul bene acquisito dall’amministrazione (Cass. 22 gennaio 2018, n. 1534; id. 22 maggio 2009, n. 11955; Cons. St., sez. IV, 27 luglio 2016, n. 3391).
Pertanto, presupposto indispensabile perché si possa configurare la cessione volontaria, e perché si possano produrre i suoi effetti tipici, è il collegamento tra il rapporto contrattuale ed il procedimento amministrativo di espropriazione per pubblica utilità che vi ha dato origine, il quale funge da essenziale momento genetico e fondamentale presupposto del trasferimento immobiliare. Senza l’apertura di una formale procedura espropriativa non può esserci spazio per la cessione volontaria, e ciò per la semplice ragione che la cessione non potrebbe in tale caso espletare la sua funzione tipica di strumento di acquisizione della proprietà immobiliare in capo all’amministrazione espropriante alternativo rispetto al provvedimento amministrativo autoritativo costituito dal decreto di esproprio (Cass. 29 marzo 2007, n. 7779).
La causa del contratto pubblicistico di cessione di cui all’art. 12, l. n. 865 del 1971 va quindi ricondotta ad una modalità alternativa di realizzazione del procedimento espropriativo mediante l’utilizzo di uno strumento privatistico, peraltro soggetto per taluni aspetti – tra cui la determinazione del prezzo di cessione - alla disciplina contenuta in norme di legge imperative (Cons. Stato, sez. IV, 7 aprile 2015, n. 1768; id. 3 marzo 2015, n. 1035; Cass., S.U., 13 febbraio 2007, n. 3040).
Nell’ambito di questa cornice normativa, e nel rispetto dei presupposti suindicati, la conclusione del contratto di cessione rimane comunque soggetta alla disciplina del contratto privatistico, non essendo caratterizzata dalla posizione di preminenza dell’amministrazione pubblica espropriante bensì dall’incontro paritetico delle volontà (Cass. 17 novembre 2000, n. 14901).
Traslando i superiori principi all’odierno gravame, non può che rilevarsi l’assenza di un requisito essenziale perché possa ritenersi integrata la fattispecie tipica della cessione volontaria di cui all’art. 12, l. n. 865 del 1971, ovvero quel collegamento necessario tra una procedura espropriativa per pubblica utilità e quella modalità alternativa di conclusione della medesima procedura costituita dalla cessione volontaria dell’immobile espropriando.",Espropriazione per pubblica utilità
https://www.giustizia-amministrativa.it/web/guest/-/annullamento-in-autotutela-o-in-sede-giurisdizionale-del-titolo-edilizio-e-sanatoria,"
Annullamento in autotutela o in sede giurisdizionale del titolo edilizio e sanatoria
","N. 08032/2020REG.PROV.COLL.
N. 08169/2011 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Seconda)
ha pronunciato la presente
SENTENZA
sul ricorso numero di registro generale 8169 del 2011, proposto dal Comune di Laureana di Borrello, in persona del Sindaco pro tempore, rappresentato e difeso dall’avvocato Antonio Giuseppe Monea, con domicilio eletto presso lo studio dell’avvocato Giuseppe Panuccio in Roma, via Sistina, n. 121, 

contro
la signora Rosa La Cognata, rappresentata e difesa dall’avvocato Antonio Maria Cangemi, con domicilio eletto presso lo studio dell’avvocato Ambra Giovene in Roma, via Vittoria Colonna, n. 40, 

nei confronti
del signor Domenico Sbaglia, non costituito in giudizio, 

per la riforma
della sentenza del T.A.R. per la Calabria, sez. staccata di Reggio Calabria, n. 451 del 2011, resa tra le parti, concernente l’irrogazione della sola sanzione pecuniaria per opera edilizia abusiva. 

Visti il ricorso in appello e i relativi allegati;
Visto l’atto di costituzione in giudizio della signora Rosa La Cognata;
Vista l’ordinanza della Sez. IV n. 4950 del 9 novembre 2011; 
Visti tutti gli atti della causa;
Visto l’art. 25 del d.l. 28 ottobre 2020, n. 137 e l’art. 4 del d.l. 30 aprile 2020, n. 28, convertito con l. 25 giugno 2020, n. 70; 
Relatore nell’udienza pubblica del giorno 11 novembre 2020, in collegamento da remoto in videoconferenza, il Cons. Antonella Manzione;
Ritenuto e considerato in fatto e diritto quanto segue.

FATTO
1.Con l’odierno appello il Comune di Laureana di Borrello ha impugnato la sentenza del T.A.R. per la Calabria, sezione staccata di Reggio Calabria, n. 451 del 25 maggio 2011, con la quale è stato accolto il ricorso proposto dalla signora Rosa La Cognata, nella sua qualità di proprietaria di un immobile vicino a quello in controversia, e conseguentemente annullato il provvedimento a firma del responsabile dell’ufficio tecnico di irrogazione della sola sanzione pecuniaria per un intervento abusivo oggetto di una d.i.a. annullata all’esito di autonomo contenzioso. Il giudice adìto, dopo aver respinto l’eccezione di irricevibilità del gravame per tardività sollevata dalla difesa civica, ha motivato la propria decisione con riferimento alla rilevata carenza di «ogni tipo di accertamento circa la possibilità di assentire i lavori in difformità rispetto al permesso a costruire (ossia l’accertamento della conformità del manufatto così come realizzato allo strumento urbanistico ed alla disciplina tecnica delle costruzioni)», nonché di «ogni qualsivoglia accertamento dell’impossibilità di demolire le parti in difformità senza pregiudizio delle parti conformi». A ciò conseguiva l’affermazione dell’obbligo per il Comune, ai sensi dell’art. 34, comma 2, lett. c), c.p.a., di rieditare, entro 90 giorni dalla comunicazione o notifica della sentenza, il proprio potere epurandolo dai vizi riconosciuti e assicurando «la piena partecipazione della ricorrente e la comunicazione al suo domicilio degli atti e dei provvedimenti che saranno adottati». 
2. L’Amministrazione contesta la sentenza ritenendola affetta da plurimi errori in fatto e in diritto. In primo luogo, ripropone l’eccezione di tardività del ricorso di primo grado: il giudice di prime cure avrebbe equivocato nell’inquadramento del procedimento in controversia, riferito all’impugnativa di un provvedimento sanzionatorio, non di un titolo edilizio, la cui presunzione di conoscenza non può che conseguire alla data di adozione e di pubblicazione. Nel merito, sarebbe errata la ricostruzione del quadro giuridico riveniente dal combinato disposto degli artt. 34 e 38 del d.P.R. n. 380/2001. Nel caso di specie, infatti, si tratterebbe semplicemente della sanzione sostitutiva della demolizione cui l’Amministrazione può fare ricorso laddove non sia possibile intervenire senza pregiudizio per la parte conforme del manufatto, applicabile anche in caso di sanatoria di cui all’art. 38 del d.P.R. n. 380/2001. Ciò a fronte non di una “nuova costruzione”, ma di un intervento in variante rispetto a quello originario, regolarmente assentito con concessione edilizia n. 1 del 10 gennaio 2008, evidentemente previa valutazione tecnica di conformità allo strumento urbanistico.
3. Si è costituita in giudizio la signora Rosa La Cognata con memoria in controdeduzione.  Quanto alla tardività, ammesso e non concesso che occorra riferirsi al regime di pubblicizzazione degli atti sanzionatori, e non dei titoli edilizi, né ne sarebbero stati individuati i riferimenti normativi, né ne sarebbero state indicate le modalità di concreta attuazione. Nel merito, ha insistito per la reiezione dell’appello, facendo riferimento anche, ai fini della individuazione dei profili di contrasto dell’intervento con la disciplina urbanistica vigente, alle risultanze della consulenza tecnica esperita allo scopo nel giudizio sfociato nell’annullamento della d.i.a. (sentenza del medesimo T.A.R. per la Calabria, n. 431 del 2009), che avrebbe evidenziato finanche il mancato rispetto delle distanze dal fabbricato vicino e dal confine. 
Non si è, invece, costituito il signor Domenico Sbaglia.
4. Con ordinanza n. 4950 del 9 novembre 2011 la Sez. IV di questo Consiglio di Stato ha respinto la domanda di sospensione dell’efficacia della sentenza, non ravvisando gli estremi del pericolo di un pregiudizio grave e irreparabile, giusta l’invito al Comune di attivarsi nuovamente in merito. 
5.  In vista dell’odierna udienza la difesa civica ha depositato memoria per ribadire la propria prospettazione. 
6. Alla pubblica udienza dell’11 novembre 2020, svoltasi con modalità da remoto ai sensi dell’art. 25, comma 2, del decreto legge 137 del 28 ottobre 2020, la causa è stata trattenuta in decisione. 
DIRITTO
7. Il Collegio ritiene l’appello infondato e come tale da respingere. 
L’intera ricostruzione del Comune appellante, ivi compresa la riproposta eccezione di tardività del ricorso di primo grado, sconta infatti la riduttiva lettura dell’istituto di cui all’art. 38 del d.P.R. n. 380/2001 trasfusa nel provvedimento impugnato, che si limita alla irrogazione della sanzione pecuniaria alternativa alla demolizione, senza motivare e neppure semplicemente esplicitare il percorso ermeneutico attraverso il quale si è addivenuti a tale possibile punto di approdo.  
L’ordinanza con la quale il Comune di Laureana di Borrello ha irrogato la sanzione pecuniaria di euro 2.850,00 al signor Domenico Sbaglia, consegue, dunque, all’avvenuto annullamento, con sentenza del medesimo T.A.R. per la Calabria n. 431 del 2009, della d.i.a. presentata in data 10 marzo 2008, in variante dalla concessione edilizia n. 1 del 10 gennaio 2008, finalizzata alla realizzazione di un fabbricato a tre piani, di cui uno interrato. Secondo la difesa civica, proprio la sua natura esclusivamente sanzionatoria renderebbe inconferente la ricostruzione effettuata dal giudice di prime cure ai fini della riconosciuta tempestività del ricorso di primo grado, non essendo affatto necessaria la comunicazione individualizzata di un atto sottoposto a regime di pubblicità legale, la percezione della cui lesività non poteva essere procrastinata alla visualizzazione dello stato di avanzamento dei lavori, siccome invece accade con riferimento ad un titolo edilizio. 
L’assunto non è condivisibile.
A tutto concedere alla tesi dell’appellante, infatti, che peraltro, nel rivendicare la natura solo sanzionatoria del provvedimento impugnato ne ammette la sostanziale lacunosità, non risulta in alcun modo chiarito quale dovesse esserne il percorso di pubblicizzazione, nonché, a maggior ragione, quale esso sia stato in concreto. Ove la difesa civica, infatti, abbia inteso riferirsi alla disposizione di cui all’art.31, comma 7, del d.P.R. 6 giugno 2001, n. 380, che attribuisce al segretario comunale la redazione e pubblicazione, mediante affissione nell’albo comunale, dei dati relativi agli immobili e alle opere realizzati abusivamente, oggetto dei rapporti degli ufficiali ed agenti di polizia giudiziaria e delle relative ordinanze di sospensione, cui consegue anche l’obbligo di trasmissione dei dati anzidetti all’autorità giudiziaria competente, al Presidente della giunta regionale e, tramite l’ufficio territoriale del governo, al Ministro delle infrastrutture e dei trasporti, ne avrebbe dovuto quanto meno riferire gli estremi e la durata. Lo stesso è a dirsi ove invece il richiamo fosse da intendere ad altre forme di pubblicizzazione, riferibili ai titoli edilizi (es., art. 20 del d.P.R. n. 380/2001). 
Costituisce ius receptum, dal quale non è motivo di discostarsi, quello in forza del quale la prova della tardività del ricorso in relazione alla previa conoscenza di un provvedimento non soggetto a notificazione o comunicazione individualizzata, compete a chi la eccepisce (cfr. ex multis, Cons. Stato, sez. II, 18 novembre 2019, n. 7857). Il che non è avvenuto nel caso di specie, ammesso e non concesso, peraltro, che il richiamo alla pubblicazione all’albo pretorio, seppure veritiero, potesse essere considerato sufficiente allo scopo.  
8. Anche nel merito, l’appello è infondato. 
Ritiene la Sezione che la ricostruzione di parte appellante risenta del richiamato errore di inquadramento, che pure ascrive al giudice di prime cure, seppure da angolazione tutt’affatto diversa. 
L’ordinanza impugnata, anche in attuazione del giudicato di cui alla sentenza n. 431 del 18 giugno 2009, richiamata nei presupposti in diritto dell’atto, contiene l’irrogazione di una sanzione pecuniaria per le variazioni apportate all’edificio in precedenza assentito, in quanto l’Amministrazione ha valutato che «non è possibile ordinare la demolizione e/o la riduzione in pristino delle opere già autorizzate tramite procedura di “D.I.A.” […] senza causare contestualmente il crollo totale dell’intera edificazione, comprensiva anche (ed in maggior misura) di parti legittimamente edificate ed assentite previo Permesso di costruire n. 1/08…». Pretermettendo tuttavia che il tipo di procedimento incardinato vede il suo segmento terminale nella valutazione della necessaria commutazione della demolizione in sanzione pecuniaria, presupponendo tuttavia a monte lo scrutinio della possibilità di convalida del titolo edilizio annullato, sì da “sanare” formalmente l’intervento.  Percorso argomentativo del quale non è traccia nel provvedimento di cui è causa, tanto più che, come meglio chiarito in seguito, nel caso di specie non sussisteva alcuna concreta possibilità di ratifica.    
9.  La totale mancanza della pars construens del provvedimento, che pare non preoccuparsi affatto della “sanatoria”, seppure “formale”, dell’abuso, emerge già dal tenore letterale del richiamo ai presupposti normativi, ove vengono invocati promiscuamente, all’interno del d.P.R. n. 380/2001, «in particolare» gli artt. 38 e 36, con ciò dimostrando per tabulas la ritenuta possibilità di osmosi tra le due situazioni, quasi che fossero omologhe e sostanzialmente sovrapponibili. Al contrario, la Sezione ricorda come i due istituti, meglio conosciuti come “fiscalizzazione dell’abuso”, il primo (art. 38 del d.P.R. n. 380/2001), e “accertamento di conformità”, l’altro (art. 36 del medesimo Testo unico), si diversificano completamente nei presupposti e nella finalità, potendo coincidere per gli effetti nel solo caso in cui l’Amministrazione non convalidi il titolo edilizio viziato e non sia possibile addivenire alla demolizione dell’opera. Da qui, la prospettiva ribaltata da cui pare muoversi il Comune: partendo dagli effetti -la ritenuta impossibilità di ripristino dello stato dei luoghi- la sanatoria concessa assume contorni sfumati indebitamente riconducibili all’uno o all’altro paradigma, lasciando la catalogazione sullo sfondo, quasi a neutralizzarne la portata. Va da sé, al contrario, che le differenze ontologiche tra i due istituti sono ravvisabili perfino nella diversità delle relative conseguenze economiche, stante che nel primo caso (l’accertamento di conformità) è previsto il pagamento, a titolo di oblazione, del contributo di costruzione in misura doppia, ovvero, in caso di gratuità a norma di legge, in misura pari a quella predeterminata dalla medesima normativa; nel secondo, invece, il dirigente o il responsabile del competente ufficio comunale applica una sanzione pecuniaria pari al valore venale delle opere o loro parti abusivamente eseguite, valutato dall’agenzia del territorio, anche sulla base di accordi stipulati tra quest’ultima e l’amministrazione comunale (che è quanto accaduto nel caso di specie). 
10. L’art. 38 del T.U.E. disciplina una peculiare ipotesi di condono, di tipo per così dire “cartolare”, ragionevolmente limitato, proprio perché riconducibile comunque al genus delle sanatorie, a vizi che attengono esclusivamente al procedimento autorizzativo, i quali non possono ridondare in danno del privato che ha confidato sulla presunzione di legittimità di quanto in precedenza assentito. L’illiceità, pertanto, sopravviene non tanto all’avvenuta realizzazione dell’intervento, come nell’abuso edilizio “tradizionale”, ma alla caducazione del titolo che lo ha consentito. La sanatoria riguarda quindi preferibilmente il provvedimento e solo in seconda battuta e ove ciò non sia possibile entra in gioco la valutazione di impossibilità anche di demolire l’opera, monetizzandone l’importo in maniera ragguagliata al suo valore venale. In sintesi, il primo stadio valutativo deve indulgere sul provvedimento; il procedimento sfocia nella sanatoria, quale alternativa alla convalida dell’atto e, a quel punto, alla demolizione, solo se non vi sono i presupposti per la prima e non convenga, in senso pubblicistico, addivenire alla seconda. La monetizzazione (“fiscalizzazione”) dell’abuso implica dunque una ponderazione finale degli interessi in gioco (la «motivata valutazione» che regge tutti i possibili esiti della scelta sintetizzati nella norma), che può consistere anche in -e anzi, di regola, presuppone- un’analisi di fattibilità sul piano tecnico della demolizione dell’abuso senza pregiudizio per l’integrità complessiva dell’immobile; con ciò riecheggiando il modello previsto per i casi di parziale difformità dal permesso di costruire dall’art. 34 del T.U.E., che individua in maniera autonoma anche i criteri cui parametrare l’importo della sanzione pecuniaria alternativa (commisurandola, cioè, al doppio del costo di produzione, stabilito in base alla legge 27 luglio 1978, n. 392, della parte dell’opera realizzata in difformità).  
11. Il non semplice inquadramento delle coordinate dell’art. 38 del d.P.R. n. 380/2001 ha portato nel tempo a contrapposti arresti giurisprudenziali, sui quali è di recente intervenuta una pronuncia chiarificatrice dell’Adunanza plenaria di questo Consiglio di Stato, ai cui principi occorre fare puntuale rinvio. Con essa, cioè, la Sezione ritiene che si sia addivenuti ad una configurazione dell’istituto in termini di cerchio concentrico al cui interno si susseguono i possibili stadi decisionali, ma al di fuori del quale si collocano tutti i vizi ritenuti ostativi della ipotetica convalida. La «motivata valutazione» dell’amministrazione, dunque, «afferisce al preliminare vaglio amministrativo circa la rimovibilità (anche) in concreto del vizio, ex art. 21 nonies, comma 2, e rileva non già rispetto al binomio fiscalizzazione/demolizione, quanto in relazione al diverso binomio convalida/applicazione dell’art. 38, costituente soglia di accesso per applicazione dell’intero impianto dell’art. 38 (e non solo dell’opzione della fiscalizzazione)» (v. Cons. Stato, A.P., 7 settembre 2020, n. 17). L’affermazione non è di poco conto, in quanto da un lato riconduce la disposizione sotto l’egida dell’art. 21 nonies, comma 2, della l. n. 241/1990, di cui finisce per costituire un esempio di specifica applicazione; dall’altro e proprio per tale ragione, ne preclude l’applicabilità in tutti i casi in cui ridetto paradigma non sia neppure astrattamente invocabile.  
12. Alla base della possibilità, comunque rimessa alla valutazione discrezionale dell’Amministrazione operante, di emendare l’atto dal vizio che lo affligge, si colloca l’esigenza di tutelare l’affidamento del privato che ha realizzato un’opera nella convinzione di averne la prevista legittimazione, essendo peraltro indifferente che il vizio sia stato individuato in via di autotutela, ovvero rilevato all’esito di apposito giudizio. Ove ciò avvenga, solo in via convenzionale si parla di sanatoria, tanto che non può essere irrogata alcuna sanzione, né demolitoria, né pecuniaria. Il normale meccanismo della convalida, quale istituto ispirato a esigenze di economia dei mezzi dell’azione amministrativa e di conservazione dei relativi effetti giuridici, opera infatti retroattivamente, eliminando quindi soltanto la parentesi di illegittimità creatasi medio tempore in ragione dell’annullamento del titolo originario. Una volta chiarito, tuttavia, che la valutazione da fare in proposito è propedeutica all’applicazione dell’intero meccanismo, che può arrestarsi alla fase precedente la (eventuale) monetizzazione dell’abuso, risulta evidente la radicale differenza tra gli effetti di quest’ultima e quelli di un normale accertamento di conformità.  La vera e propria “sanatoria” scatta, quindi, solo quando e solo perché non si è potuto rimuovere il vizio che affliggeva il titolo edilizio, la cui caducazione ha reso illecito ciò che originariamente non era tale e che tuttavia si decida di mantenere in piedi. Convalida, demolizione o “fiscalizzazione” costituiscono dunque i tre possibili sbocchi del climax ascendente valutativo rimesso all’Amministrazione procedente, purché a monte il titolo edilizio annullato o annullabile sia affetto da un mero vizio “delle procedure amministrative”, nell’accezione da ultimo chiarita dall’Adunanza plenaria, conforme del resto alla riferibilità del modello più generale di cui all’art. 21 nonies, comma 2 della l. n. 241 del 1990 ai soli vizi non afferenti al contenuto sostanziale dell’atto. «Il riferimento ad un vizio procedurale astrattamente convalidabile delimita operativamente il campo semantico della successiva e connessa proposizione normativa riferita all’impossibilità di rimozione, dovendo per questa intendersi una impossibilità che attiene pur sempre ad un vizio che, sul piano astratto sarebbe suscettibile di convalida, e che per le motivate valutazioni espressamente fatte dall’amministrazione, non risulta esserlo in concreto» (v. ancora Cons. Stato, A.P., n. 17/2020). 
12. I vizi cui fa riferimento l’art. 38 ai fini della (successiva) sanatoria sono dunque esclusivamente quelli che riguardano forma e procedura che, alla luce di una valutazione in concreto operata dall’amministrazione, risultino di impossibile rimozione per il tramite della convalida. Rileva al riguardo il Collegio come la contrapposta tesi generalista, ove non adeguatamente circoscritta, avrebbe potuto prestarsi a letture pericolosamente strumentali di vere e proprie sanatorie ex officio di abusi passando per il tramite dell’annullamento in autotutela del titolo edilizio originario. 
Tale pericolosa distorsione, peraltro, lambisce anche la proiezione argomentativa del primo giudice, laddove riconduce all’utilizzo dell’art. 38 del T.U.E. il caso di intervento effettuato sulla base di un titolo annullato non solo per vizi formali, ma anche per vizi strutturali del manufatto che comunque possono essere sanati o ricondotti nell’ambito dei parametri edilizi applicabili. Con ciò confondendo la prospettiva dell’atto, con quella del fatto: solo ove si ragioni del primo, è possibile ricorrere al meccanismo in controversia; ove si discuta invece dell’opera, si versa sempre nel campo dell’accertamento di conformità, purché ne sussistano i presupposti. 
13. Calando ora il paradigma generale delineato nell’analisi dell’atto impugnato, ne appare chiara la parziarietà e la lacunosità motivazionale. Esso consegue al solo segmento finale del procedimento cui ritiene di dare seguito, mancando totalmente la valutazione primigenia della natura del vizio che affliggeva la d.i.a. annullata (secondo l’impostazione all’epoca seguita, quale atto abilitativo implicito) «e, in stretta conseguenza» la verifica «se il vizio che ha condotto all’annullamento del provvedimento impugnato in sede giurisdizionale poteva essere considerato sanabile o meno». Id est, rileva la Sezione, andava preliminarmente valutato se la d.i.a. fosse suscettibile di convalida non tanto e non solo, come affermato dal primo giudice, in quanto comunque il manufatto realizzato in concreto era conforme allo strumento urbanistico ed alla normativa tecnica di costruzione dell’edificio, bensì, ancora più a monte, in quanto essa poteva essere utilizzata per quella tipologia di intervento.  
14. Il d.P.R. n. 380 del 2001, nel testo originario entrato in vigore nel giugno 2003 e applicabile ratione temporis, prevedeva sostanzialmente due tipologie di titoli abilitativi edilizi, il permesso di costruire e la denuncia di inizio attività (d.i.a., poi divenuta segnalazione certificata di inizio attività, s.c.i.a.), eliminando la figura dell’autorizzazione edilizia, prevista dalla legislazione in materia anteriore al 2001. Pur nel continuo evolversi dell’area riservata all’uno e all’altra, alla ricerca di sempre maggiori spazi di semplificazione procedurale in un ambito ritenuto di significativo rilievo anche per lo sviluppo economico del territorio (di cui è prova, da ultimo, nell’incisiva riforma della materia contenuta in particolare nell’art. 10 della l. n. 120 dell’11 settembre 2020, di conversione del c.d. “decreto semplificazioni”) esistono tuttavia dei limiti insormontabili che non consentono di derubricare gli interventi “maggiori” al titolo “minore”. Se pertanto il privato ha sempre la possibilità di optare per il permesso di costruire, laddove gli sarebbe possibile agire tramite semplice d.i.a. (oggi s.c.i.a.) non vale il reciproco, per cui nei casi in cui è ritenuto necessario l’avallo esplicito dell’intervento, l’utilizzo di qualsivoglia altra forma di comunicazione, ivi comprese quelle nuove introdotte nel tempo (si pensi alla c.d. comunicazione inizio lavori -C.I.L.- o comunicazione inizio lavori asseverata -C.I.L.A.) appare sostanzialmente inutile. Esso, cioè, si palesa tamquam non esset ai fini della legittimazione dell’intervento, che resta abusivo. Al riguardo, la Sezione ritiene utile richiamare gli orientamenti della Suprema Corte relativi alla disciplina sanzionatoria ritenuta applicabile, laddove ha ribadito che integra il reato di esecuzione dei lavori in totale difformità dal permesso di costruire la realizzazione di interventi edilizi su un preesistente manufatto, comportanti modifiche alla sagoma ed incrementi di superficie o volumetrici, non essendo gli stessi inquadrabili nella categoria delle varianti minori o leggere, soggette a mera segnalazione certificata di inizio attività (cfr. ex plurimis Cass. Pen., sez. IV, 18 settembre 2019, n. 38611). L’utilizzo, infatti, di un titolo edilizio completamente inadeguato a “coprire” l’intervento realizzato, non elide la natura illecita dello stesso, sì da poter comunque scongiurare l’intervento sanzionatorio del Comune nell’ambito del proprio generico potere di vigilanza (art. 27 del T.U.E.). Esigenze di certezza del diritto ne impongono la rimozione anche sul piano formale, come di fatto avvenuto nel caso di specie con la sentenza n. 431/2009 del T.A.R. per la Calabria. 
15. Nel caso di specie, qualsiasi valutazione in ordine alla correttezza della tipologia del titolo utilizzato è dunque preclusa da tale giudicato, laddove, lasciando in verità sullo sfondo la questione del rispetto o meno della disciplina urbanistica, si è ormai incontestabilmente affermata l’inidoneità della d.i.a. a legittimare il tipo di variante posta in essere. Ciò in quanto «un innalzamento di mt.1,79 della quota naturale del terreno, tanto più ove finalizzato a realizzare un vano seminterrato, non può considerarsi lavoro o opera di sistemazione», avendo dato luogo ad una «variazione dei prospetti e del volume» (v. § 5.3 della richiamata sentenza del T.A.R. per la Calabria n. 431/2009). Non è chi non veda come la conseguenza di tale pronuncia sia la illiceità dell’intervento edilizio non in ragione di un vizio dell’atto che ne ha legittimato la realizzazione, bensì per travalicamento dei confini di utilizzabilità dello stesso.
16. Tale costrutto non può tuttavia essere privo di conseguenze rispetto alla utilizzabilità dello schema di cui all’art. 38 del d.P.R. n. 380/2001. Non è revocabile in dubbio, infatti, che esso trovi applicazione pure agli interventi per i quali sia stato utilizzato il modello della d.i.a., oggi s.c.i.a., finanche nell’ipotesi di alternatività della stessa al permesso di costruire: ritiene al contrario la Sezione che proprio le deplorevoli distorsioni applicative di tali istituti di semplificazione, che vedono troppo spesso un improprio, quanto defatigante, percorso interlocutorio con gli uffici, per superare, piuttosto che vere o presunte incompletezze, la paura delle responsabilità, nonché, nella stessa logica, l’utilizzo non pieno o non pienamente efficace di quegli importanti momenti di convergenza costituiti dalle Conferenze dei servizi, ne fanno, almeno in linea teorica, terreno fertile per i ripensamenti costruttivi delle Amministrazioni procedenti. Ciò tuttavia non fino al punto di consentire in via “cartolare” di modificare le scelte del privato alterando la sistematica dei titoli edilizi necessari, ovvero trasformandole, attraverso una sostanziale sostituzione degli uffici, inammissibile in via ordinaria, in provvedimento espresso, laddove era stata prodotta una mera comunicazione, comunque denominata. Nel caso di specie, dunque, non vi era alcuna possibilità di convalidare il titolo annullato, per l’evidente ragione che esso è già stato ritenuto radicalmente inidoneo a legittimare un intervento di quella tipologia. Ammettere, come il giudice del T.A.R. fa, che attraverso il vaglio del rispetto «dei parametri e degli standards planovolumetrici previsti dallo strumento urbanistico per la zona di riferimento» si sarebbe potuti addivenire alla sanatoria di cui all’art. 38 equivale ad estendere la portata della norma a copertura di qualsivoglia tipologia di abuso, a prescindere dallo stretto percorso di accesso all’istituto ampiamente descritto. La sanatoria, cioè, conseguirebbe non alla valutata impossibilità della convalida, ma alla mancata “conversione” del titolo originariamente utilizzato in quello effettivamente necessario, previa verifica ex officio della sussistenza dei requisiti di assentibilità dell’opera. Con ciò finendo per tutelare non la buona, ma finanche la mala fede del costruttore, che ha utilizzato un titolo di legittimazione inidoneo ab origine a “coprire” l’intervento, cioè ha commesso ab origine un abuso edilizio, per il quale, al più, avrebbe potuto richiedere una sanatoria ordinaria. 
17. Resta infine da dire della asserita erroneità nella valutazione (anche) del rapporto tra artt. 34 e 38 del d.P.R. n. 380 del 2001, avendo il Tribunale ritenuto insufficiente il richiamo, mutuato appunto dal paradigma di cui alla prima delle norme in questione, alla impossibilità di demolire solo una parte del manufatto, senza pregiudicare la stabilità dell’intero, contenuto nell’ordinanza impugnata. 
Rileva il Collegio come in realtà nulla osti ad utilizzare le indicazioni testuali rivenienti dall’art. 34 per integrare la ben più generica dicitura contenuta nell’art. 38, laddove si fa riferimento, come già chiarito nella ricostruzione dell’istituto, ad una «motivata valutazione» da porre a base anche della scelta di pretermettere la rimessione in pristino dello stato dei luoghi. L’orizzonte valutativo, cioè, della mancata demolizione, proprio per la peculiarità della situazione nella quale ci si muove, pare assurgere ad un respiro pubblicistico più ampio, rispetto alla sola verifica delle difficoltà tecniche di eseguire un intervento parziale, ma non ne preclude la considerazione. Quello della potenziale identità delle motivazioni, o meglio del possibile assorbimento della prima in un quadro più generale di comparazione degli interessi in gioco, costituisce tuttavia l’unico elemento di contatto anche tra tali discipline: nel primo caso, infatti, è l’Amministrazione che valuta a monte, e motiva, se del caso anche attingendo alla rilevata impossibilità di intervenire senza pregiudicare la parte “sana” del manufatto, la scelta demolitoria o manutentiva, che costituisce l’essenza del provvedimento di sanatoria(art. 38);  nel secondo, invece, l’abuso c’è e resta tale, la sanzione demolitoria è già stata ingiunta, ma la tipologia del primo e le difficoltà esecutive della seconda portano gli uffici a convertirne l’effettuazione in una sanzione pecuniaria (art. 34). 
Secondo il T.A.R. sul punto il provvedimento impugnato è carente di «ogni tipo di prova circa la possibilità di assentire i lavori in difformità rispetto al permesso di costruire», ossia dell’accertamento della conformità del manufatto così come realizzato allo strumento urbanistico ed alla disciplina tecnica delle costruzioni. Rileva la Sezione che in realtà non è neppure esplicitata la volontà, comunque sottesa ad uno scrutinio di merito quale quello ipotizzato, e dalla stessa non condiviso, di “sanare” mediante un titolo diverso da quello annullato l’intervento edilizio realizzato. 
Quanto detto rende superfluo un più approfondito scrutinio sulla congruità del supporto probatorio della asserita impossibilità di demolire, che il T.A.R. vorrebbe ispirato a canoni di particolare rigore, siccome per regola richiesto con riferimento alla applicabilità dell’istituto della sanzione alternativa alla demolizione delle difformità minori da titoli edilizi preesistenti contenuto nell’art. 34 del T.U.E. 
18. In sintesi, il Collegio ritiene che sia estranea al perimetro di operatività dell’istituto di cui all’art. 38 del T.U.E. la possibilità di “convertire” un titolo edilizio “minore”, quale la d.i.a, oggi s.c.i.a., in un provvedimento espresso, quale il permesso di costruire, laddove sia stata accertata la assentibilità dell’intervento solo con quest’ultimo. La “motivazione adeguata” che deve sorreggere la scelta di sanatoria, una volta esclusa la convalida, è nozione più ampia rispetto alla rilevata impossibilità di demolizione solo di una parte del manufatto, che consegue ad una comparazione complessiva degli interessi in gioco. Per contro, la conformità dell’intervento alla disciplina urbanistica, esula dal perimetro della norma, per l’evidente ragione che, presupponendo essa un vizio solo formale del titolo edilizio originario, l’avvenuta verifica ne costituisce un postulato di operatività, piuttosto che una conseguenza. 
19. Per tutto quanto sopra detto il Collegio ritiene di dover respingere l’appello in epigrafe e, per l’effetto, confermare la sentenza del T.A.R. per la Calabria n. 452 del 2011, seppure con le precisazioni di cui in motivazione. E’ conseguentemente fatta salva la facoltà del Comune di Laureana di Borrello di valutare la tipologia di provvedimento da adottare con riferimento all’illecito edilizio consistito nell’avvenuta realizzazione di opere in variante da un originario permesso di costruire in assenza di titolo, giusta l’avvenuto annullamento della d.i.a. originaria. 
20. Le spese seguono la soccombenza e sono liquidate come da dispositivo. 
P.Q.M.
Il Consiglio di Stato in sede giurisdizionale (Sezione Seconda), definitivamente pronunciando sull’appello, come in epigrafe proposto, lo respinge. 
Condanna il Comune appellante alle spese del grado di giudizio, che liquida in euro 4.000 (quattromila/00) a favore della signora Rosa La Cognata, oltre oneri accessori, se dovuti. 
Ordina che la presente sentenza sia eseguita dall’autorità amministrativa.
Così deciso dalla Sezione Seconda del Consiglio di Stato con sede in Roma nella camera di consiglio del giorno 11 novembre 2020, tenutasi con modalità da remoto e con la contemporanea e continuativa presenza dei magistrati: 


Carlo Deodato,	Presidente
Paolo Giovanni Nicolo' Lotti,	Consigliere
Giancarlo Luttazi,	Consigliere
Oreste Mario Caputo,	Consigliere
Antonella Manzione,	Consigliere, Estensore

Carlo Deodato,	Presidente
Paolo Giovanni Nicolo' Lotti,	Consigliere
Giancarlo Luttazi,	Consigliere
Oreste Mario Caputo,	Consigliere
Antonella Manzione,	Consigliere, Estensore



IL SEGRETARIO
","Edilizia – Permesso di costruire – Annullamento in autotutela o in sede giurisdizionale – Sanatoria – Condizione - Utilizzo improprio della s.c.i.a. - Esclusione. 

Edilizia – Abusi – Demolizione - sanatoria cartolare - Limiti.

    L’annullamento, in via di autotutela o giurisdizionale, del titolo edilizio, sfocia nella sanatoria di cui all’art. 38, d.P.R. n. 380 del 2001 solo ove non sia stato possibile convalidarlo e non si possa effettuare la demolizione dell’opera; l’illiceità, pertanto, sopravviene non tanto all’avvenuta realizzazione dell’intervento, come nell’abuso edilizio “tradizionale”, ma alla caducazione del titolo che lo ha consentito; l’istituto in questione non può trovare tuttavia applicazione in caso di utilizzo improprio della d.i.a. (oggi s.c.i.a.) in luogo del permesso di costruire, laddove la tipologia dell’intervento imponeva l’ottenimento di un provvedimento espresso; diversamente opinando ne verrebbe indebitamente ampliato l’ambito di operatività circoscritto la rilevanza ai soli casi di vizi procedurali; la sanatoria, cioè, conseguirebbe non alla valutata impossibilità della convalida del titolo viziato, ma alla “conversione” di quello originariamente utilizzato nell’altro effettivamente necessario, sostituendosi l’Amministrazione al privato nella ricostruzione della sussistenza dei requisiti di assentibilità dell’opera (1).

      La decisione dell’Amministrazione di non demolire il manufatto rimasto abusivo perché non è stata possibile la convalida del titolo edilizio preesistente, deve essere supportata in ogni passaggio logico da “motivata valutazione”, non essendo sufficiente fare riferimento alla impossibilità di provvedere senza pregiudizio per la parte conforme della stessa; convalida, demolizione o “fiscalizzazione” costituiscono infatti i tre possibili sbocchi del climax ascendente valutativo rimesso all’Amministrazione procedente, purché a monte il titolo edilizio annullato o annullabile sia affetto da un mero vizio “delle procedure amministrative”; ciò implica un’analisi comparativa degli interessi in gioco che di regola assorbe tale valutata impossibilità, ma non si esaurisce necessariamente nella stessa; essa, infatti, si pone a monte della decisione di “sanare” l’abuso, e non nella mera fase esecutiva dell’ingiunzione a demolire già disposta, siccome invece previsto dall’art. 34 del T.U.E. per le ipotesi di interventi eseguiti in parziale difformità dal titolo edilizio  (2).",Edilizia
https://www.giustizia-amministrativa.it/web/guest/-/movimentazione-internazionale-di-rifiuti,"
Movimentazione internazionale di rifiuti
","N. 00834/2021 REG.PROV.COLL.
N. 00068/2021 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale della Campania
(Sezione Quinta)
ha pronunciato la presente
SENTENZA
ex art. 60 cod. proc. amm.;sul ricorso numero di registro generale 68 del 2021, proposto da Sviluppo Risorse Ambientali S.r.l., in persona del legale rappresentante pro tempore, rappresentata e difesa dagli avvocati Giorgio Avagliano, Francesco Avagliano, con domicilio digitale come da PEC da Registri di Giustizia; 

contro
Regione Campania, in persona del Presidente pro tempore, rappresentato e difeso dall'avvocato Massimo Consoli, con domicilio digitale come da PEC da Registri di Giustizia; Regione Campania Direzione Generale - Ciclo Integrato delle Acque dei Rifiuti - U.O.D. 50.17.09, non costituito in giudizio; Presidenza del Consiglio dei Ministri, Ministero dell'Ambiente e della Tutela del Territorio e del Mare, Ministero degli Affari Esteri e della Cooperazione Internazionale, in persona del legale rappresentante pro tempore, rappresentati e difesi dall'Avvocatura Distrettuale dello Stato, domiciliataria ex lege in Napoli, via Diaz 11; 

nei confronti
Repubblica della Tunisia, Governo della Repubblica della Tunisia, Ambasciatore pro tempore della Repubblica della Tunisia in Italia, Console pro tempore della Repubblica della Tunisia di Napoli, non costituiti in giudizio;

per l'annullamento:
a) della nota Regione Campania U.O.D. 50.17.09 Direzione Generale Ciclo Integrato delle Acque dei Rifiuti prot. n. 2020.0619970 del 29.12.2020 (recante in calce l'allegato il certificato di analisi 9940i del 23.12.2019) con cui – in relazione alla procedura di spedizione transfrontaliera di rifiuti attivata dalla S.R.A. “IT020260” ed alle precedenti richieste di rimpatrio in Italia, da parte della medesima U.O.D., dei n. 212 containers di rifiuti stipati sulla banchina del porto di Sousse (Tunisia) dal lontano giugno/luglio 2020, di cui infra – preso atto che in base «alle recenti “NOTIZIE APPARSE SULLA STAMPA” … che vedrebbero il coinvolgimento di alti livelli istituzionali tunisini, nonché in merito a “PRESUNTI ACCERTAMENTI” (sic!) sulla natura dei rifiuti attualmente fermi sul porto di Sousse, “SAREBBERO” non conformi al codice cer 191212 (“VIENE RIPORTATA” la presenza di rifiuti ospedalieri, centraline elettriche ed altro) …», è stata reiterata la richiesta alla Autorità tunisine di fornire copia di «EVENTUALI ANALISI DI CARATTERIZZAZIONE svolte da laboratori pubblici … e nel caso tale attività sia in corso o possa essere rinnovata GARANTIRNE IL CONTRADDITTORIO CON IL NOTIFICATORE SRA srl»; nonché se ed in quanto ritenuto atto confermativo della richiesta di rimpatrio dei suddetti rifiuti;
b) delle eventuali risposte e/o riscontri trasmessi dalle Autorità tunisine alla richiesta sub a), successivamente recepite e fatte proprie della Regione Campania con propri atti istituzionali, ad oggi sconosciuti;
c) della nota Regione Campania – U.O.D. 50.17.09 n. 2020.0604827 del 17.12.2020 (comprensiva della nota in calce del sig. Abderrazak Marzouki del 15.12.2020 acquisita al protocollo regionale prot. n. 2020.0601682 del 16.12.2020) con cui «nel confermare che questa Autorità di spedizione ha adottato i relativi atti in ragione della documentazione presentata da codesta Società ed acquisita il 10.01.2020, prot. 2020.15795, in particolare in merito all'individuazione dell'Autorità di destinazione Tunisina … e che gli elementi ostativi che determinano l'impossibilità ad eseguire la notifica come originariamente previsto sono stati sollevati dall'Autorità Tunisina con nota email del 3.12.2020 confermata con ulteriore comunicazione email del 15.12.2020, si rinnova l'obbligo alla ripresa dei rifiuti ed al loro relativo trasporto nell'originario sito di provenienza in Italia, il tutto da effettuare con ogni urgenza … ENTRO TRENTA GIORNI DALLA RICEZIONE DELLA PRECEDENTE NOTA N. 2020-587764 DEL 09.12.2020»; nonché laddove afferma l'obbligo in capo al notificatore al rimpatrio dei rifiuti «in caso di impossibilità ad eseguire la notifica come originariamente previsto», con contestuale minaccia di escussione della polizza;
d) della nota Regione Campania U.O.D. 50.17.09 prot. n. 2020.587764 del 09.12.2020 con cui, nel trasmettere la richiesta di rimpatrio dei detti rifiuti pervenuta in data 03.12.2020 dell'Autorità tunisina, «…PUR NON CONDIVIDENDONE L'AFFERMAZIONE DI SPEDIZIONI ILLEGALI PER LE MOTIVAZIONI ESPRESSE NELLA NOTA PROT. N. 2020.578326 DEL 3.12.2020 che completa di allegati si allega alla presente (SIA IN MERITO ALL'AUTORIZZAZIONE RILASCIATA DA ANCED, CHE SULLA NATURA DI RIFIUTO NON PERICOLOSO DESTINATO AD OPERAZIONI DI RECUPERO) determina comunque l'impossibilità ad eseguire la notifica come previsto, e conseguentemente obbliga codesta Ditta Sra S.R.L. alla ripresa dei rifiuti ed al loro relativo trasporto nell'originario sito di provenienza in Italia, il tutto da effettuare con ogni urgenza e comunque NON OLTRE NOVANTA GIORNI…»; nonché laddove rimette esclusivamente alla S.R.A. di dover concordare le modalità di rimpatrio dei detti rifiuti in difetto di altri metodi di recupero degli stessi nel paese di destino»;
e) della nota sub d) anche nella parte in cui ordina il rimpatrio dei detti rifiuti ancorché demandando alle competenti Autorità tunisine «ai fini delle necessarie informazioni istituzionali, DI COMUNICARE se l'autorizzazione del 20.02.2020 rilasciata dalla “Regional Direction of ANGED …” “Agenzia Nazionale per la gestione dei Rifiuti – Ufficio Regionale di Sousse della Repubblica Tunisina” e la dichiarazione dell'API-SOUSSE del 03.03.2020, trasmesse con la precedente nota, SIANO FALSE O OTTENUTE ATTRAVERSO FRODE, nonché trasmettere copia di EVENTUALI ANALISI di caratterizzazione svolte in merito ai rifiuti di che trattasi, che evidenzino una difformità rispetto al certificato di analisi inviato dal notificatore con il dossier documentale»;
f) degli eventuali atti con cui la Regione Campania ha recepito il riscontro delle Autorità tunisine alla richiesta sub e), non conosciuti;
g) della nota Regione Campania U.O.D. 50.17.09 prot. 2020.0587065 del 09.12.2020 con cui è stata recepita la richiesta a mezzo e.mail del sig. Abderrazak Marzouki datata 03.12.2020) di rimpatrio dei detti rifiuti;
h) se e in quanto lesiva, della nota Regione Campania U.O.D. 50.17.09 prot. 2020.0578326 del 03.12.2020 con cui, nel riscontare una non nota richiesta, verosimilmente delle Autorità tunisine, ed evidenziando largamente e dirimentemente la legittimità del comportamento complessivamente tenuto tanto da essa Regione Campania, quanto dal notificante S.R.A., e la linearità dell'intero procedimento di notifica transfrontaliera de quo, si ribadiva «ogni opportuna collaborazione per la risoluzione positiva della presente questione, si comunica la massima disponibilità a concordare le azioni da intraprendere»;
i) del mancato riscontro e del silenzio alle note a mezzo P.E.C. della S.R.A. del 16.12.2020, 23.12.2020, 02.01.2021 e 05.01.2021 (anche a firma dei propri legali) con cui si contestava motivatamente la richiesta di rimpatrio e si richiedeva, in una prospettiva conciliativa, la dovuta assistenza nella richiesta di smaltimento e recupero dei detti rifiuti in altro impianto dell'area di destino; nonché di garantire il massimo contraddittorio nella necessariamente prodromica fase di campionamento, verifica, analisi dei rifiuti de quo e di apertura dei relativi n. 212 containers mediante rimozione dei sigilli;
j) del mancato riscontro e del silenzio alle citate note della S.R.A. anche nella parte in cui si richiedeva, in una prospettiva conciliativa, l'attivazione della procedura di risoluzione internazionale delle controversie di competenza statale ai sensi dell'art. 20 della Convenzione di Basilea cui aderiscono tanto l'Italia che la Tunisia;
k) del mancato riscontro e del silenzio alle citate note della S.R.A. anche laddove si richiedeva adeguata dimostrazione circa la presunta non conformità dei detti rifiuti nonché di confermare i sospetti di falsità dei citati documenti;
l) del mancato riscontro e del silenzio alle citate note della S.R.A. anche laddove si richiedeva di revocare/annullare/sospendere l'ordine di rimpatrio dei detti rifiuti, quantomeno nelle more del prodromico campionamento, da farsi per ovvi motivi in Tunisia (nel contraddittorio tra le parti);
m) se e in quanto lesive, delle note prott. n. 2020.0425361 del 16.09.2020 e n. 2020.0497762 del 22.10.2020;
n) di tutti gli atti presupposti connessi, collegati e conseguenziali;
PER L'ACCERTAMENTO
del diritto della ricorrente al riscontro, nel valido contraddittorio tra le parti, della piena conformità e rispondenza al certificato di analisi n. 9940I del 23.12.2019 dei rifiuti oggetto della suddetta spedizione, da garantirsi per il tramite delle Autorità italiane qui evocate anche con le necessarie garanzie diplomatiche;
E PER LA CONDANNA
delle Amministrazioni resistenti all'adozione delle misure idonee a tutelare la situazione giuridica soggettiva dedotta in giudizio anche mediante la tempestiva attivazione procedura risolutiva ex art. 20 della Convenzione di Basilea ai fini della risoluzione sul piano internazionale della controversia e comunque prima dell'eventuale rimpatrio dei rifiuti de quo, per il tramite del competente Segretariato, da garantirsi già in fase cautelare.

Visti il ricorso e i relativi allegati;
Visti gli atti di costituzione in giudizio della Regione Campania, della Presidenza del Consiglio dei Ministri, del Ministero dell'Ambiente e della Tutela del Territorio e del Mare e del Ministero degli Affari Esteri e della Cooperazione Internazionale;
Visti tutti gli atti della causa; 
Relatore nell'udienza del giorno 2 febbraio 2021, ai sensi del combinato disposto degli artt. 4 d.l. 28/2020 e 25 d.l. 137/2020, il dott. Fabio Maffei, come specificato nel verbale;
Sentite le stesse parti ai sensi dell'art. 60 cod. proc. amm.;

	1.- Con il ricorso indicato in epigrafe, la Società istante, premesso di operare da svariati anni nel settore del trattamento e dello smaltimento di rifiuti non pericolosi mediante la gestione di un impianto ubicato nella provincia di Salerno, esponeva che nell’anno 2020 aveva richiesto alla Regione Campania (Autorità di spedizione) l’autorizzazione ad una spedizione transfrontaliera di rifiuti non urbani ma speciali, derivanti dal trattamento operato nel suo impianto, destinati all’impianto di recupero della Soreplast di Sousse in Tunisia.
All’esito dell’instaurato procedimento amministrativo, la Regione Campania, rispettivamente con delibera n. 76 del 14.04.2020 e n. 153 del 8.07.2020, previa richiesta di eventuali motivi ostativi al Ministero dell’Ambiente e previa ulteriore autorizzazione rilasciata dalle Autorità tunisine, aveva autorizzato la richiesta spedizione transfrontaliera, da eseguirsi mediante due diverse movimentazioni.
Nonostante la prima delle autorizzate movimentazioni avesse avuto esito positivo, nel mese di settembre 2020, la ricorrente aveva appreso che la spedizione era stata fermata presso il porto di Sousse dalle autorità tunisine, essendone stato così precluso il ritiro da parte della Soreplast.
Nel mese di dicembre dello stesso anno, con n. 2 e.mails del 03.12.2020 e del 15.12.2020 (pervenute al protocollo regionale rispettivamente ai nn. 2020.0587065 del 09.12.2020 e 0601682 del 16.12.2020), l’autorità tunisina, nella persona del Sig. Abderrazak Marzouku (dichiaratosi responsabile per lo Stato tunisino in relazione alle spedizioni transfrontaliere dei rifiuti regolate dalla Convenzione di Basilea), aveva intimato il rientro immediato nel territorio italiano dei rifiuti in oggetto, invocando l’art. 9 della Convenzione di Basilea, in quanto i rifiuti esportati sarebbero del tipo «RIFIUTI URBANI Y46», rispetto ai quali sussisteva il divieto di introduzione transfrontaliera secondo la Convenzione di Basilea, caratterizzandosi pertanto come rifiuti pericolosi.
In ragione della nota proveniente dalle autorità tunisine, la Regione Campania, pur ribadendo la legittimità dei provvedimenti autorizzativi precedentemente adottati, aveva ordinato alla ricorrente (cfr. note prot. n. 2020.587764 del 09.12.2020 e n. 2020.0604818 del 17.12.2020) di provvedere entro 30 giorni al rimpatrio dei rifiuti esportati sul territorio nazionale. 
Avverso gli indicati atti, la Società istante ha proposto, dunque, il presente ricorso, deducendo i seguenti motivi di censura: 
1. Violazione e falsa applicazione degli artt. 1, 2, 4, 9, 13 e 20 della convenzione di Basilea del 22.03.2019 approvata dalla U.E. con decisione del Consiglio del 01.02.1993 ed entrata in vigore in Italia il successivo 08.05.1994;
2. Violazione di legge: violazione e falsa applicazione degli artt. 1, 2, 4, 9, 13 e 20 della convenzione di Basilea del 22.03.2019 approvata dalla Ue. con decisione del consiglio del 01.02.1993 ed entrata in vigore in Italia il successivo 08.05.1994; violazione e falsa applicazione degli artt. 2, 3, 10, 24, 41 e 97 Cost..; violazione dei principi comunitari e costituzionali di buona amministrazione, dell’affidamento, leale cooperazione, trasparenza e contraddittorio, e degli artt. 3 e 10, l. 241/1990; violazione dell’allegato alla parte iv, allegato d- elenco dei rifiuti, del T.U. Ambiente; violazione degli artt. 2, 7, 11, 22, 23 e 24 del reg. U.e. 1013/2006 e dell’art. 194 del T.U. Ambiente;
3.- Violazione di legge: violazione e falsa applicazione degli artt. 1, 2, 4, 9, 13 e 20 della convenzione di Basilea del 22.03.2019 approvata dalla Ue. con decisione del consiglio del 01.02.1993 ed entrata in vigore in Italia il successivo 08.05.1994; violazione e falsa applicazione degli artt. 2, 3, 10, 24, 41 e 97 Cost.; violazione dei principi comunitari e costituzionali di buona amministrazione, dell’affidamento, leale cooperazione, trasparenza e contraddittorio, e degli artt. 3 e 10, L. 241/1990; violazione dell’allegato alla parte iv, allegato d-elenco dei rifiuti, del T.U. Ambiente; violazione degli artt. 2, 7, 11, 22, 23 e 24 del reg. U.e. 1013/2006 e dell’art. 194 del T.U. Ambiente;
4. Violazione di legge: violazione e falsa applicazione degli artt. 1, 2, 4, 9, 13 e 20 della convenzione di Basilea del 22.03.2019 approvata dalla Ue. con decisione del consiglio del 01.02.1993 ed entrata in vigore in Italia il successivo 08.05.1994; violazione e falsa applicazione degli artt. 2, 3, 10, 24, 41 e 97 Cost.; violazione dei principi comunitari e costituzionali di buona amministrazione, dell’affidamento, leale cooperazione, trasparenza e contraddittorio, e degli artt. 3 e 10, l. 241/1990; violazione dell’allegato alla parte IV, allegato d-elenco dei rifiuti, del T.U. Ambiente; violazione degli artt. 2, 7, 11, 22, 23 e 24 del reg. Ue. 1013/2006 e dell’art. 194 del T.U. ambiente;
5. Violazione di legge: violazione e falsa applicazione degli artt. 1, 2, 4, 9, 13 e 20 della convenzione di Basilea del 22.03.2019 approvata dalla Ue. con decisione del consiglio del 01.02.1993 ed entrata in vigore in Italia il successivo 08.05.1994; violazione e falsa applicazione degli artt. 2, 3, 10, 24, 41 e 97 cost.; violazione dei principi comunitari e costituzionali di buona amministrazione, dell’affidamento, leale cooperazione, trasparenza e contraddittorio, e degli artt. 3 e 10, l. 241/1990; violazione dell’allegato alla parte iv, allegato d-elenco dei rifiuti, del T.U. Ambiente; violazione degli artt. 2, 7, 11, 22, 23 e 24 del reg. U.E. 1013/2006 e dell’art. 194 del T.U. Ambiente;
6. Violazione di legge: violazione e falsa applicazione degli artt. 1, 2, 4, 9, 13 e 20 della convenzione di Basilea del 22.03.2019 approvata dalla Ue. con decisione del consiglio del 01.02.1993 ed entrata in vigore in Italia il successivo 08.05.1994; violazione e falsa applicazione degli artt. 2, 3, 10, 24, 41 e 97 Cost.; violazione dei principi comunitari e costituzionali di buona amministrazione, dell’affidamento, leale cooperazione, trasparenza e contraddittorio, e degli artt. 3 e 10, l. 241/1990; violazione dell’allegato alla parte iv, allegato d-elenco dei rifiuti, del T.U. ambiente; violazione degli artt. 2, 7, 11, 22, 23 e 24 del reg. U.e. 1013/2006 e dell’art. 194 del T.U. ambiente.
Infine, oltre all’annullamento per i sopra riportati motivi degli atti gravati, la ricorrente concludeva affinché le Amministrazioni resistenti adottassero le misure idonee a tutelare la situazione giuridica soggettiva dedotta in giudizio anche mediante la tempestiva attivazione della procedura conciliativa prevista dall’art. 20 della Convenzione di Basilea.
Si costituivano la Regione Campania e le resistenti amministrazioni statali insistendo per la reiezione del ricorso, atteso che i provvedimenti impugnati si erano limitati a recepire le determinazioni dell’autorità straniera, secondo quanto espressamente previsto in materia dalla summenzionata Convenzione di Basilea. 
La causa è stata trattenuta per la decisione nella camera di consiglio del 2 febbraio 2021, tenutasi in forma telematica da remota, nel rispetto della disciplina dettata dal d.l. n. 137/2020.
	 2.- Il ricorso è inammissibile per difetto assoluto di giurisdizione, alla stregua della motivazione che segue.
	2.1.- In limine, reputa il Collegio necessario precisare che il preliminare vaglio della propria giurisdizione, come prospettato alle parti già con il decreto monocratico n. 101/2021, si è reso necessario poiché il proposto gravame, oltre ad essere rivolto alla caducazione del provvedimento regionale n. 2020.0619970 del 29.12.2020, reca l’espressa contestazione, diretta o in via presupposta, di atti o comportamenti delle Autorità tunisine (cfr., inter alia, lettera b): “delle eventuali risposte e/o riscontri trasmessi dalle Autorità tunisine ...”, lettera c): della nota... (comprensiva della nota in calce del sig. Abderrazak Marzouki …); d) “della nota …con cui, nel trasmettere la richiesta di rimpatrio dei detti rifiuti pervenuta in data 3.12.22 dell’Autorità tunisina…”).
Inoltre, l’indicata questione deve essere prioritariamente esaminata rispetto a quella, ugualmente sottoposta alle parti sin dalla fase cautelare presidenziale, involgente la competenza territoriale dell’adito Tribunale, in ossequio al costante orientamento delle Sezioni Unite della Corte di Cassazione secondo cui la pregiudizialità della questione di giurisdizione rispetto a quella di competenza - fondata sulle previsioni costituzionali riguardanti il diritto alla tutela giurisdizionale, la garanzia del giudice naturale precostituito per legge, i principi del giusto processo, l'attribuzione della giurisdizione a giudici ordinari, amministrativi e speciali ed il suo riparto tra questi secondo criteri predeterminati – non può essere derogata, se non nelle residuali ipotesi, non dedotte ovvero emergenti nell’odierna controversia, in cui sussistano norme o principi della Costituzione, espressivi di interessi o di valori di rilievo costituzionale, come, ad esempio, nei casi di mancanza delle condizioni minime di legalità costituzionale nell'instaurazione del ""giusto processo"", oppure della formazione del giudicato, esplicito o implicito, sulla giurisdizione"" (cfr. Cassazione civile, sez. VI, 27/02/2020, n.5298; Cassazione civile, sez. un., 05/01/2016, n. 29).
	2.2.- Tanto chiarito, osserva il Collegio come l’attività amministrativa di cui costituisce espressione l’impugnato provvedimento regionale deve essere sussunta nell’ambito di una vicenda fattuale unitaria - di cui l’impugnato atto regionale è solo parte, come più sotto meglio si dirà - e di una cornice normativa complessa che travalicano i confini dell’ordinamento nazionale, involgendo disposizioni sia di diritto internazionale convenzionale, sia di diritto unionale.
In particolare, relativamente al primo nucleo di norme, viene in rilievo la Convenzione di Basilea approvata il 22 marzo 1989 ed avente ad oggetto il controllo dei movimenti oltre frontiera di rifiuti
pericolosi.
Nel dettaglio, con riguardo alla presente controversia, devono essere rispettivamente considerati: l’art. 9, che regola le fattispecie integranti il traffico illecito transfrontaliero di rifiuti; l’art. 13, volto a disciplinare le comunicazioni tra gli Stati sottoscrittori delle decisioni assunte da ciascuno di essi in ordine alla non autorizzazione dell’importazione di rifiuti pericolosi o di altri rifiuti affinché siano eliminati in una zona sottoposta alla loro giurisdizione nazionale; l’art. 20, che disciplina un procedimento di natura essenzialmente arbitrale, su base volontaria, onde dirimere le controversie insorte tra gli Stati in ordine all’interpretazione, all’applicazione e all’osservanza della Convenzione o di uno dei suoi protocolli, con tendenziale copertura di tutte le possibili controversie interstatali che riguardino i movimenti oltre frontiera di rifiuti pericolosi, come tali definiti dalla stessa Convenzione (cfr. art. 1, comma 1, Conv. cit.), e la loro eliminazione.
In merito alle norme unionali, infine, occorre richiamare l’art. 22 del regolamento CE 1013/2006 relativo alle spedizioni di rifiuti, secondo cui, in applicazione dell’apicale principio “chi inquina paga” - che vale all’interno della UE ma che, per effetto degli impegni internazionali assunti dagli Stati membri, non ultima la citata Convenzione di Basilea, si estende anche nei confronti degli Stati non-UE -, quando una delle autorità competenti interessate abbia conoscenza che una spedizione di rifiuti, inclusi il recupero o lo smaltimento di questi, “non possa essere portata a termine come previsto dalle clausole del documento di notifica e del documento di movimento e/o del contratto stipulato tra notificatore e destinatario, ne informa immediatamente l'autorità competente di spedizione. Quando un impianto di recupero o smaltimento rifiuta una spedizione, ne informa immediatamente l'autorità competente di destinazione. L'autorità competente di spedizione provvede affinché, salvo nei casi di cui al paragrafo 3, i rifiuti in questione siano ripresi nella sua zona di competenza o altrove all'interno del paese di spedizione dal notificatore quale individuato secondo la gerarchia stabilita nell'articolo 2”.
Dalla delineata cornice normativa si evince chiaramente come l’impugnato provvedimento regionale si inquadri nell’ambito di un articolato procedimento, che non si limita alle determinazioni dell’Amministrazione nazionale ma che mutua i suoi presupposti, sia di fatto (qualificazione dei rifiuti esportati) che giuridici (individuazione dell’autorità straniera competente ad autorizzare l’importazione dei rifiuti), dall’istruttoria compiuta e dalle valutazioni operate sulla natura dei rifiuti, come trasfuse nelle note email del 3.12.2020 e del 15.12.2020, dall’autorità tunisina investita, a sensi della Convenzione di Basilea, del potere autorizzativo in ordine alla contestata movimentazione transfrontaliera dei rifiuti in entrata, non sindacabili dal giudice interno in quanto involgenti questioni di “interpretazione”, “applicazione” o “osservanza” della Convenzione di Basilea (come fatto palese dalla stessa rubrica dei motivi di ricorso, sopra testualmente riportata e riferiti, tra l’altro, a “falsa applicazione” di svariati articoli della richiamata Convenzione di Basilea), riservate all’organismo arbitrale individuato dall’art. 20 della medesima Convenzione.
Tanto sarebbe sufficiente a ritenere privo di giurisdizione il giudice nazionale.
2.3. Si tratta, in ogni caso, per quanto sopra detto, di materia in cui vengono in rilievo competenze nazionali e del singolo Stato straniero, con il conseguente intersecarsi di determinazioni che non appartengono esclusivamente all'uno o all'altro apparato amministrativo.
Ciò premesso, secondo la più autorevole dottrina, il cui eco si avverte anche nelle pronunce della Corte di Giustizia Europea (Grande Sezione, Corte di Giustizia, sentenza 19 dicembre 2018, n. C-219/17), al fine di stabilire la sussistenza o meno della giurisdizione nazionale è necessario valutare la natura vincolante o meno per l’autorità amministrativa nazionale degli atti adottati dallo Stato Straniero, in modo tale che quest’ultimi, lungi dal porsi come atti meramente endoprocedimentali, costituiscono l’effettiva e definitiva espressione del potere decisionale.
In altri e più esplicativi termini, la giurisdizione nazionale deve escludersi ogniqualvolta tra il provvedimento dell’autorità straniera e quello successivo dell’autorità nazionale sia ravvisabile un rapporto di presupposizione necessaria, in ragione del quale l’atto straniero a “monte” si atteggi come presupposto unico ed imprescindibile dei successivi atti nazionali che, in quanto tali, sono, rispetto a quello, meramente consequenziali, ponendosi nell'ambito della medesima sequenza procedimentale quale inevitabile conseguenza dell'atto anteriore, senza necessità di ulteriori valutazioni di interesse, stante il carattere immediato, diretto e necessario del rapporto che s’instaura tra gli atti considerati (cfr., in argomento, ex multis, Cons. Stato, IV Sez., 21 gennaio 2019, n. 510; Cons. Stato, VI Sez., 20 marzo 2018, n. 1777; Cons. Stato, II Sez., parere del 27 agosto 2014, n. 2957).
Ricorrendo una simile relazione procedimentale, sussiste l’immunità dello Stato straniero ai sensi di una consolidata giurisprudenza di legittimità (cfr. Cassazione civile, sez. un., 08/03/2019, n.6884; Cass., S.U., n. 19674/2014, n. 4882/2017, n. 13980/2017), secondo cui, in forza dell'art. 10 Cost., ""l'ordinamento giuridico italiano si conforma alle norme di diritto internazionale generalmente riconosciute e tra queste rientra la regola, di carattere consuetudinario, dell'immunità degli Stati esteri dalla giurisdizione italiana, in base ad una prassi e ad un'opinio iuris internazionali, volta al rispetto della sovranità degli Stati e degli altri soggetti di diritto internazionale.
Questa regola consuetudinaria sull'immunità si applica anche ad altri soggetti che rivestono, in senso ampio, la qualità di organi dello Stato estero (enti pubblici, comunque denominati: Cass., SS.UU n. 150/1999, n 331/1999"".
La giurisprudenza di legittimità citata e la prassi internazionale hanno, tuttavia, tracciato alcuni confini all'area dell'immunità mediante il concetto d'immunità “ristretta”, in forza del quale l'immunità non opera soltanto allorquando gli atti compiuti dai soggetti internazionali stranieri e destinati a produrre effetti nell'ordinamento nazionale non siano riconducibili all'esercizio di poteri sovrani. Occorre, infatti, un bilanciamento delle opposte esigenze di tutela della sovranità dello Stato e di tutela del diritto dell'individuo di accesso alla giustizia secondo quello che la giurisprudenza della Corte EDU (sent. 18 gennaio 2011, Guadagnino c. Italia) definisce come ""rapporto di ragionevole proporzionalità"" (sul carattere non assoluto dell'immunità degli Stati esteri dalla giurisdizione italiana cfr. anche C. Cost. n. 329/1992, che parla appunto di ""immunità ristretta"" o funzionale).
Sempre tenendo conto di questa evoluzione, il giudice di legittimità si è orientato nel senso che, nei confronti degli enti estranei all'ordinamento italiano, perché enti di diritto internazionale, e immuni dalla giurisdizione, il giudice italiano è titolare della potestà giurisdizionale esclusivamente per quelle controversie che risultino del tutto esterne ed estranee alle funzioni istituzionali e all'organizzazione dell'ente, sorte, cioè, nell'esercizio di capacità di diritto privato e limitatamente a questioni di contenuto esclusivamente patrimoniale; per gli altri rapporti, per contro, il medesimo giudice è carente della potestà giurisdizionale nei limiti in cui la tutela invocata interferirebbe nell'assetto organizzativo e nell’esercizio delle funzioni, sovrane ed autoritative, proprie degli enti.
Pertanto, l'esenzione dello Stato straniero dalla giurisdizione nazionale viene meno non solo nel caso di controversie aventi per oggetto l'esecuzione di attività meramente ausiliarie delle funzioni istituzionali dell’ente straniero, ma anche nel caso in cui si domandi al giudice italiano una decisione che, attenendo ad aspetti soltanto patrimoniali, sia inidonea ad incidere o ad interferire sulle funzioni dello Stato sovrano (v. Cass., SU, n. 118/2007; n. 14703/2010, n. 1774/2011, n. 7382/2013). 
	2.4.- Orbene, applicando i menzionati principi all’odierna fattispecie, appare evidente come la stessa Convenzione di Basilea tuteli le funzioni sovrane degli Stati contraenti in ordine alle determinazioni da assumere ai fini della movimentazione transfrontaliera dei rifiuti, prevedendo sia un mero dovere di tempestiva informazione alla controparte dei provvedimenti adottati (art. 13), sia l’obbligo dello Stato esportatore di provvedere tempestivamente alla reimportazione dei rifiuti (art. 8), sia infine una procedimento di risoluzione delle controversie insorte mediante l’impegno di instaurare e proseguire negoziati bilaterali, alternativo alla possibilità di ricorrere volontariamente ad un giudizio arbitrale (art. 20).
Ne consegue che, stante il rapporto di presupposizione necessaria tra l’impugnato provvedimento regionale e gli atti assunti dall’autorità tunisina, il sindacato giurisdizionale sul primo, non potendo funzionalmente prescindere dall’esame dei provvedimenti presupposti, implicherebbe la sua necessaria estensione alla sfera dei poteri sovrani e di governo dello Stato straniero.
La preminenza assoluta degli interessi della collettività organizzata a Stato, che con i provvedimenti indicati si è inteso tutelare, esclude, pertanto, la valutabilità degli stessi sotto il profilo della eventuale violazione del regime giuridico di atti posti in essere ""iure imperii"".
Il che, appunto, comporta il riconoscimento della immunità dalla giurisdizione dello Stato straniero e, quindi, il difetto assoluto di giurisdizione dell’adito Tribunale, poiché l’eventuale riconoscimento delle pretese della ricorrente richiederebbe apprezzamenti ed indagini sull'esercizio dei poteri pubblicistici dello Stato o ente straniero preclusi al giudice nazionale.
In definitiva, la questione di giurisdizione sollevata con riferimento alla domanda caducatoria posta dalla ricorrente deve essere risolta con la declaratoria del difetto di giurisdizione del giudice italiano, dovendosi postulare l’inammissibilità del ricorso avverso atti, come sopra detto, meramente conseguenziali a, ovvero comunque presupponenti, quelli posti in essere dall’autorità amministrativa straniera.
Invero, l’eventuale sindacato richiesto sull’atto regionale non può prescindere dalla compiuta disamina del procedimento, svolto in Tunisia secondo le regole ivi applicate, cha ha condotto prima alla decisione (tunisina) - legittima o meno non compete a questo giudice valutare - di bloccare l’importazione dei rifiuti, e non a caso fatta oggetto di contestazione specifica da parte della stessa ricorrente (cfr. sub c) e g) dell’epigrafe, quanto al ricorso impugnatorio, nonché la domanda di accertamento cumulativamente proposta),  e poi alla conseguente decisione (regionale) di disporre la “ripresa” del carico di rifiuti stante il rifiuto dell’Amministrazione straniera di riceverli in una zona sottoposta alla propria giurisdizionale nazionale (cfr. art. 2 della Convenzione), a conferma della rilevata indissolubile connessione tra i diversi atti del procedimento, riconducibili a diverse autorità nazionali e imponenti l’unicità del controllo sugli stessi, che sola potrebbe garantire da rischi di valutazioni divergenti e, in ultima analisi, l’effettività della stessa tutela esecutiva sulle relative decisioni (cfr. la già citata decisione della Corte di giustizia, in C-219/18, in particolare punti 50, 51 e 58 della motivazione). 
Va pure aggiunto che la compiuta regolamentazione della fattispecie all’interno della cornice pattizia costituita dalla Convenzione di Basilea esclude che il giudice nazionale possa, in via autonoma e al di fuori delle speciali procedure individuate nella detta Convenzione per la risoluzione delle relative controversie, ingerirsi in siffatte questioni e definirle con efficacia di giudicato, con effetti, a tacer d’altro, sulla responsabilità internazionale degli Stati.
	3.- Analogamente, il difetto assoluto di giurisdizione sussiste anche con riguardo alle ulteriori domande di accertamento e di condanna proposte dalla ricorrente, entrambe volte ad ottenere dalle Amministrazioni resistenti “l'adozione delle misure idonee a tutelare la situazione giuridica soggettiva dedotta in giudizio anche mediante la tempestiva attivazione della procedura risolutiva ex art. 20 della Convenzione di Basilea ai fini della risoluzione sul piano internazionale della controversia”.
Orbene, reputa il Collegio che, con riguardo agli invocati obblighi del Governo italiano rispettivamente di avvalersi del procedimento arbitrale e di attivare la cooperazione internazionale, non è dato individuare un procedimento amministrativo avente le menzionate finalità né, men che meno, un termine entro il quale concludere un iter di tal genere, rientrando piuttosto le suddette attività nelle prerogative governative - di natura eminentemente politica - in materia di esecuzione di trattati internazionali (cfr. art. 7, co. 1, ult. per., c.p.a., secondo cui ""Non sono impugnabili gli atti o provvedimenti emanati dal Governo nell'esercizio del potere politico"", nonché C. Cost. 10 marzo 2016, n. 52, su ricorso per conflitto di attribuzione fra poteri dello Stato in una fattispecie concernente il diniego di avvio di trattative finalizzate alla conclusione di un'intesa ex art. 8, 3° co., Cost., secondo cui non è configurabile una pretesa giustiziabile all'avvio delle inerenti trattative, non risultando conseguentemente sindacabile l'eventuale diniego opposto in tal senso dal Governo).
Pertanto, nell’odierna fattispecie, mutuando l'orientamento di C. Cost. n. 52/2016 cit. - non è ravvisabile una ""pretesa soggettiva alla conclusione positiva"" di un negoziato con la controparte estera finalizzato alla risoluzione del potenziale conflitto delineatosi in ordine alla contestata movimentazione transfrontaliera di rifiuti, non sussistendo, di conseguenza, la correlata (e logicamente antecedente) pretesa all’attivazione ed alla conclusione con provvedimento espresso del ""procedimento"" che la parte ricorrente ha inteso sollecitare con la propria diffida.
Conclusivamente, anche su tale domanda va dichiarata l'inammissibilità del ricorso stante il difetto assoluto di giurisdizione.
5.- Le spese di giudizio possono essere interamente compensate in ragione della complessità e della novità della questione decisa.
P.Q.M.
Il Tribunale Amministrativo Regionale della Campania - Napoli (Sezione Quinta), definitivamente pronunciando sul ricorso, come in epigrafe proposto, lo dichiara inammissibile per difetto assoluto di giurisdizione. 
Ordina che la presente sentenza sia eseguita dall'autorità amministrativa. 
Così deciso in Napoli nella camera di consiglio del giorno 2 febbraio 2021, mediante collegamento da remoto in videconferenza con l’applicativo TEAMS, ai sensi del combinato disposto dell’art. 4 d.l. 28/2020, dell’art. 25 d.l. 137/2020 e dell’art. 2 comma 2 d.P.C.S. 28 dicembre 2020, con l'intervento dei magistrati:


Maria Abbruzzese,	Presidente
Pierluigi Russo,	Consigliere
Fabio Maffei,	Referendario, Estensore

Maria Abbruzzese,	Presidente
Pierluigi Russo,	Consigliere
Fabio Maffei,	Referendario, Estensore



IL SEGRETARIO
","Giurisdizione – Rifiuti - Movimentazione internazionale - Contestazione, diretta o in via presupposta, di atti o comportamenti - Difetto assoluto di giurisdizione.

     È inammissibile per difetto assoluto di giurisdizione il ricorso che contenga espressa contestazione, diretta o in via presupposta, di atti o comportamenti di Autorità straniere in ordine alla movimentazione internazionale di rifiuti (1).

​​​​​​​
(1) Ha chiarito la Sezione che nella specie viene in rilievo la Convenzione di Basilea approvata il 22 marzo 1989 ed avente ad oggetto il controllo dei movimenti oltre frontiera di rifiuti pericolosi.
Nel dettaglio, con riguardo alla presente controversia, devono essere rispettivamente considerati: l’art. 9, che regola le fattispecie integranti il traffico illecito transfrontaliero di rifiuti; l’art. 13, volto a disciplinare le comunicazioni tra gli Stati sottoscrittori delle decisioni assunte da ciascuno di essi in ordine alla non autorizzazione dell’importazione di rifiuti pericolosi o di altri rifiuti affinché siano eliminati in una zona sottoposta alla loro giurisdizione nazionale; l’art. 20, che disciplina un procedimento di natura essenzialmente arbitrale, su base volontaria, onde dirimere le controversie insorte tra gli Stati in ordine all’interpretazione, all’applicazione e all’osservanza della Convenzione o di uno dei suoi protocolli, con tendenziale copertura di tutte le possibili controversie interstatali che riguardino i movimenti oltre frontiera di rifiuti pericolosi, come tali definiti dalla stessa Convenzione (cfr. art. 1, comma 1, Conv. cit.), e la loro eliminazione.
In merito alle norme unionali, infine, occorre richiamare l’art. 22 del regolamento CE 1013/2006 relativo alle spedizioni di rifiuti, secondo cui, in applicazione dell’apicale principio “chi inquina paga” - che vale all’interno della UE ma che, per effetto degli impegni internazionali assunti dagli Stati membri, non ultima la citata Convenzione di Basilea, si estende anche nei confronti degli Stati non-UE -, quando una delle autorità competenti interessate abbia conoscenza che una spedizione di rifiuti, inclusi il recupero o lo smaltimento di questi, “non possa essere portata a termine come previsto dalle clausole del documento di notifica e del documento di movimento e/o del contratto stipulato tra notificatore e destinatario, ne informa immediatamente l'autorità competente di spedizione. Quando un impianto di recupero o smaltimento rifiuta una spedizione, ne informa immediatamente l'autorità competente di destinazione. L'autorità competente di spedizione provvede affinché, salvo nei casi di cui al paragrafo 3, i rifiuti in questione siano ripresi nella sua zona di competenza o altrove all'interno del paese di spedizione dal notificatore quale individuato secondo la gerarchia stabilita nell'articolo 2”.
Nella specie, quindi, il provvedimento impugnato non si limita alle determinazioni dell’Amministrazione nazionale ma mutua i suoi presupposti, sia di fatto (qualificazione dei rifiuti esportati) che giuridici (individuazione dell’autorità straniera competente ad autorizzare l’importazione dei rifiuti), dall’istruttoria compiuta e dalle valutazioni operate sulla natura dei rifiuti dall’autorità tunisina investita, a sensi della Convenzione di Basilea, del potere autorizzativo in ordine alla contestata movimentazione transfrontaliera dei rifiuti in entrata, non sindacabili dal giudice interno in quanto involgenti questioni di “interpretazione”, “applicazione” o “osservanza” della Convenzione di Basilea (come fatto palese dalla stessa rubrica dei motivi di ricorso, sopra testualmente riportata e riferiti, tra l’altro, a “falsa applicazione” di svariati articoli della richiamata Convenzione di Basilea), riservate all’organismo arbitrale individuato dall’art. 20 della medesima Convenzione.
Tanto sarebbe sufficiente a ritenere privo di giurisdizione il giudice nazionale.
 
Si tratta, in ogni caso, per quanto sopra detto, di materia in cui vengono in rilievo competenze nazionali e del singolo Stato straniero, con il conseguente intersecarsi di determinazioni che non appartengono esclusivamente all'uno o all'altro apparato amministrativo.
Ciò premesso, secondo la più autorevole dottrina, il cui eco si avverte anche nelle pronunce della Corte di Giustizia Europea (Grande Sezione, Corte di Giustizia, sentenza 19 dicembre 2018, n. C-219/17), al fine di stabilire la sussistenza o meno della giurisdizione nazionale è necessario valutare la natura vincolante o meno per l’autorità amministrativa nazionale degli atti adottati dallo Stato Straniero, in modo tale che quest’ultimi, lungi dal porsi come atti meramente endoprocedimentali, costituiscono l’effettiva e definitiva espressione del potere decisionale.
In altri e più esplicativi termini, la giurisdizione nazionale deve escludersi ogniqualvolta tra il provvedimento dell’autorità straniera e quello successivo dell’autorità nazionale sia ravvisabile un rapporto di presupposizione necessaria, in ragione del quale l’atto straniero a “monte” si atteggi come presupposto unico ed imprescindibile dei successivi atti nazionali che, in quanto tali, sono, rispetto a quello, meramente consequenziali, ponendosi nell'ambito della medesima sequenza procedimentale quale inevitabile conseguenza dell'atto anteriore, senza necessità di ulteriori valutazioni di interesse, stante il carattere immediato, diretto e necessario del rapporto che s’instaura tra gli atti considerati (cfr., in argomento, ex multis, Cons. Stato, IV sez., 21 gennaio 2019, n. 510; id., VI sez., 20 marzo 2018, n. 1777; id., II sez., parere del 27 agosto 2014, n. 2957). 
Ricorrendo una simile relazione procedimentale, sussiste l’immunità dello Stato straniero ai sensi di una consolidata giurisprudenza di legittimità (cfr. Cassazione civile, sez. un., 08/03/2019, n.6884; Cass., S.U., n. 19674/2014, n. 4882/2017, n. 13980/2017), secondo cui, in forza dell'art. 10 Cost., ""l'ordinamento giuridico italiano si conforma alle norme di diritto internazionale generalmente riconosciute e tra queste rientra la regola, di carattere consuetudinario, dell'immunità degli Stati esteri dalla giurisdizione italiana, in base ad una prassi e ad un'opinio iuris internazionali, volta al rispetto della sovranità degli Stati e degli altri soggetti di diritto internazionale.
Questa regola consuetudinaria sull'immunità si applica anche ad altri soggetti che rivestono, in senso ampio, la qualità di organi dello Stato estero (enti pubblici, comunque denominati: Cass., SS.UU n. 150/1999, n 331/1999"").
La giurisprudenza di legittimità citata e la prassi internazionale hanno, tuttavia, tracciato alcuni confini all'area dell'immunità mediante il concetto d'immunità “ristretta”, in forza del quale l'immunità non opera soltanto allorquando gli atti compiuti dai soggetti internazionali stranieri e destinati a produrre effetti nell'ordinamento nazionale non siano riconducibili all'esercizio di poteri sovrani. Occorre, infatti, un bilanciamento delle opposte esigenze di tutela della sovranità dello Stato e di tutela del diritto dell'individuo di accesso alla giustizia secondo quello che la giurisprudenza della Corte EDU (sent. 18 gennaio 2011, Guadagnino c. Italia) definisce come ""rapporto di ragionevole proporzionalità"" (sul carattere non assoluto dell'immunità degli Stati esteri dalla giurisdizione italiana cfr. anche C. Cost. n. 329/1992, che parla appunto di ""immunità ristretta"" o funzionale).
Sempre tenendo conto di questa evoluzione, il giudice di legittimità si è orientato nel senso che, nei confronti degli enti estranei all'ordinamento italiano, perché enti di diritto internazionale, e immuni dalla giurisdizione, il giudice italiano è titolare della potestà giurisdizionale esclusivamente per quelle controversie che risultino del tutto esterne ed estranee alle funzioni istituzionali e all'organizzazione dell'ente, sorte, cioè, nell'esercizio di capacità di diritto privato e limitatamente a questioni di contenuto esclusivamente patrimoniale; per gli altri rapporti, per contro, il medesimo giudice è carente della potestà giurisdizionale nei limiti in cui la tutela invocata interferirebbe nell'assetto organizzativo e nell’esercizio delle funzioni, sovrane ed autoritative, proprie degli enti.
Pertanto, l'esenzione dello Stato straniero dalla giurisdizione nazionale viene meno non solo nel caso di controversie aventi per oggetto l'esecuzione di attività meramente ausiliarie delle funzioni istituzionali dell’ente straniero, ma anche nel caso in cui si domandi al giudice italiano una decisione che, attenendo ad aspetti soltanto patrimoniali, sia inidonea ad incidere o ad interferire sulle funzioni dello Stato sovrano (v. Cass., SU, n. 118/2007; n. 14703/2010, n. 1774/2011, n. 7382/2013).
Orbene, applicando i menzionati principi all’odierna fattispecie, appare evidente come la stessa Convenzione di Basilea tuteli le funzioni sovrane degli Stati contraenti in ordine alle determinazioni da assumere ai fini della movimentazione transfrontaliera dei rifiuti, prevedendo sia un mero dovere di tempestiva informazione alla controparte dei provvedimenti adottati (art. 13), sia l’obbligo dello Stato esportatore di provvedere tempestivamente alla reimportazione dei rifiuti (art. 8), sia infine una procedimento di risoluzione delle controversie insorte mediante l’impegno di instaurare e proseguire negoziati bilaterali, alternativo alla possibilità di ricorrere volontariamente ad un giudizio arbitrale (art. 20).
Ne consegue che, stante il rapporto di presupposizione necessaria tra l’impugnato provvedimento regionale e gli atti assunti dall’autorità tunisina, il sindacato giurisdizionale sul primo, non potendo funzionalmente prescindere dall’esame dei provvedimenti presupposti, implicherebbe la sua necessaria estensione alla sfera dei poteri sovrani e di governo dello Stato straniero.
La preminenza assoluta degli interessi della collettività organizzata a Stato, che con i provvedimenti indicati si è inteso tutelare, esclude, pertanto, la valutabilità degli stessi sotto il profilo della eventuale violazione del regime giuridico di atti posti in essere ""iure imperii"".
Il che, appunto, comporta il riconoscimento della immunità dalla giurisdizione dello Stato straniero e, quindi, il difetto assoluto di giurisdizione dell’adito Tribunale, poiché l’eventuale riconoscimento delle pretese della ricorrente richiederebbe apprezzamenti ed indagini sull'esercizio dei poteri pubblicistici dello Stato o ente straniero preclusi al giudice nazionale.
In definitiva, la questione di giurisdizione sollevata con riferimento alla domanda caducatoria posta dalla ricorrente deve essere risolta con la declaratoria del difetto di giurisdizione del giudice italiano, dovendosi postulare l’inammissibilità del ricorso avverso atti, come sopra detto, meramente conseguenziali a, ovvero comunque presupponenti, quelli posti in essere dall’autorità amministrativa straniera.
Invero, l’eventuale sindacato richiesto sull’atto regionale non può prescindere dalla compiuta disamina del procedimento, svolto in Tunisia secondo le regole ivi applicate, cha ha condotto prima alla decisione (tunisina) - legittima o meno non compete a questo giudice valutare - di bloccare l’importazione dei rifiuti, e non a caso fatta oggetto di contestazione specifica da parte della stessa ricorrente (cfr. sub c) e g) dell’epigrafe, quanto al ricorso impugnatorio, nonché la domanda di accertamento cumulativamente proposta), e poi alla conseguente decisione (regionale) di disporre la “ripresa” del carico di rifiuti stante il rifiuto dell’Amministrazione straniera di riceverli in una zona sottoposta alla propria giurisdizionale nazionale (cfr. art. 2 della Convenzione), a conferma della rilevata indissolubile connessione tra i diversi atti del procedimento, riconducibili a diverse autorità nazionali e imponenti l’unicità del controllo sugli stessi, che sola potrebbe garantire da rischi di valutazioni divergenti e, in ultima analisi, l’effettività della stessa tutela esecutiva sulle relative decisioni (cfr. la già citata decisione della Corte di giustizia, in C-219/18, in particolare punti 50, 51 e 58 della motivazione).
Va pure aggiunto che la compiuta regolamentazione della fattispecie all’interno della cornice pattizia costituita dalla Convenzione di Basilea esclude che il giudice nazionale possa, in via autonoma e al di fuori delle speciali procedure individuate nella detta Convenzione per la risoluzione delle relative controversie, ingerirsi in siffatte questioni e definirle con efficacia di giudicato, con effetti, a tacer d’altro, sulla responsabilità internazionale degli Stati.",Giurisdizione
https://www.giustizia-amministrativa.it/web/guest/-/captivazione-dell-orso-che-in-trentino-alto-adige-ha-aggredito-un-carabiniere-in-servizio,"
Captivazione dell’orso che in Trentino Alto Adige ha aggredito un carabiniere in servizio
","N. 00329/2021 REG.PROV.CAU.
N. 09758/2020
            REG.RIC.           


REPUBBLICA ITALIANA
Il Consiglio di Stato
in sede giurisdizionale (Sezione Terza)
ha pronunciato la presente

ORDINANZA

ORDINANZA
sul ricorso numero di registro generale 9758 del 2020, proposto dall’ Ente Nazionale Protezione Animali E.N.P.A Onlus, e dall’Organizzazione Internazionale Protezione Animali OIPA Italia ODV, in persona dei rispettivi rappresentanti legali pro tempore, rappresentati e difesi dall'avvocato Valentina Stefutti, con domicilio digitale come da PEC da Registri di Giustizia; 
contro
Provincia Autonoma di Trento, in persona del legale rappresentante pro tempore, rappresentato e difeso dagli avvocati Nicolò Pedrazzoli, Paolo Stella Richter, Marialuisa Cattoni, con domicilio digitale come da PEC da Registri di Giustizia e domicilio eletto presso lo studio dell’avv. Paolo Stella Richter in Roma, viale Giuseppe Mazzini 11; 

nei confronti
Ministero dell'Ambiente e della Tutela del Territorio e del Mare, in persona del legale rappresentante pro tempore, rappresentato e difeso dall'Avvocatura Generale dello Stato, domiciliataria ex lege in Roma, via dei Portoghesi, 12; Ministero dell'Interno, Ministero delle Politiche Agricole, Alimentari e Forestali, Ministero della Salute, Istituto Superiore per la Protezione e La Ricerca Ambientale non costituiti in giudizio; 

per la riforma
dell' ordinanza cautelare del T.R.G.A. - DELLA PROVINCIA DI TRENTO n. 00051/2020, resa tra le parti.

Visto l'art. 62 cod. proc. amm;
Visti il ricorso in appello e i relativi allegati;
Visti tutti gli atti della causa;
Visti gli atti di costituzione in giudizio di Provincia Autonoma di Trento e di Ministero dell'Ambiente e della Tutela del Territorio e del Mare;
Vista la impugnata ordinanza cautelare del Tribunale amministrativo regionale di reiezione della domanda cautelare presentata dalla parte ricorrente in primo grado;
Relatore nella camera di consiglio del giorno 28 gennaio 2021 il Cons. Giovanni Tulumello e uditi per le parti gli avvocati Valentina Stefutti e Paolo Stella Richter;

Rilevato che i motivi del ricorso in appello contestano sia la sussistenza dei presupposti per l’adozione del provvedimento impugnato in primo grado, sia il difetto di istruttoria e di motivazione dello stesso in merito alla idoneità della struttura ove risulta attualmente ristretto l’oso denominato M57 (individuata dalla stessa ordinanza 27 agosto 2020, impugnata nel giudizio di primo grado);
Considerato che entrambi tali profili di censura presentano non implausibili elementi di fondatezza, avuto riguardo in diritto ai parametri recentemente indicati da questa Sezione con la sentenza n. 571/2021 (che il Collegio condivide e alla cui motivazione si riporta), e in fatto ai seguenti elementi:
a)	in relazione alla sussistenza, in concreto, dei presupposti della captivazione, il provvedimento è stato adottato, peraltro in assenza della necessaria valutazione dell’ISPRA, senza aver raccolto le dichiarazioni del soggetto che risulterebbe aggredito (il Carabiniere Diego Balasso) perché all’epoca impedito, mentre dalle dichiarazioni rese dalla signora Punga Alexandra, anch’ella presente sul luogo e al momento del fatto, pure considerate da tale provvedimento, risulterebbe che il Balasso, diversamente dalla stessa Punga che ha assunto un atteggiamento prudente e privo di elementi di provocazione, potrebbe avere tenuto una condotta non perfettamente sovrapponibile alla ricostruzione fattuale, e alla relativa qualificazione giuridica, poste a fondamento del provvedimento gravato;
b)	la relazione dell’ISPRA prodotta per estratto dalla Provincia di Trento (allegato 13 alla memoria depositata il 25 gennaio 2021) contiene valutazioni sulla pericolosità dell’orso M57 che prescindono dall’episodio in questione, in quanto relative a condotte pregresse; 
c)	con riferimento alle condizioni assicurate dal centro Casteller, ad una cognizione sommaria sembrerebbe da approfondire il rispetto delle condizioni normative di tutela e protezione dell’animale ivi ospitato, anche alla luce di quanto indicato nella citata sentenza n. 571/2021.
Considerato, pertanto, che i superiori rilievi denotano alcune lacune istruttorie, in relazione alla mancata acquisizione – allo stato - sia delle dichiarazioni del Carabiniere Diego Balasso inerenti le modalità dell’aggressione, sia del parere dell’ISPRA in relazione ai presupposti della captivazione nello specifico episodio considerato (ferma restando, inoltre, la possibilità che il Ministero dell’Ambiente valuti comunque una ispezione presso il sito Casteller).
Ritenuto che, sul piano cautelare, l’avvenuta esecuzione del provvedimento, peraltro valutata unitamente al probabile stato di letargo dell’animale, ha già prodotto effetti tali da non consentire l’adozione di una misura di sospensiva, e che comunque risulta già fissata la data dell’udienza di merito in primo grado (sede nella quale potranno essere approfonditi a cognizione piena i temi sopra indicati), per cui va rigettata la domanda cautelare proposta dalla parte appellante;
Ritenuto altresì che in ragione della peculiarità della fattispecie possono essere compensate le spese della presente fase.
P.Q.M.
Il Consiglio di Stato in sede giurisdizionale (Sezione Terza), Rigetta l'appello cautelare.
Compensa le spese della presente fase cautelare.
La presente ordinanza sarà eseguita dall'Amministrazione ed è depositata presso la segreteria della Sezione che provvederà a darne comunicazione alle parti.
Così deciso in Roma nella camera di consiglio del giorno 28 gennaio 2021 con l'intervento dei magistrati:


Franco Frattini,	Presidente
Giulia Ferrari,	Consigliere
Solveig Cogliani,	Consigliere
Giovanni Tulumello,	Consigliere, Estensore
Antonio Massimo Marra,	Consigliere

Franco Frattini,	Presidente
Giulia Ferrari,	Consigliere
Solveig Cogliani,	Consigliere
Giovanni Tulumello,	Consigliere, Estensore
Antonio Massimo Marra,	Consigliere



IL SEGRETARIO
","Animali - Orsi - Pericolo per l'incolumità e la sicurezza pubblica - Cattura per captivazione e possibile soppressione - Ordinanza contingibile ed urgente del Presidente della Provincia di Trento – Non va sospeso. 

 
     Non va sospeso, in via cautelare, l’ordine del Presidente della Provincia autonoma di Trento, impartito ai sensi e per gli effetti degli artt. 52, d.P.R n. 670 del 1972 e 18, comma 2, l. reg. n. 1 del 1993, che ha disposto la captivazione dell’esemplare di orso denominato M57 presso la struttura denominata Casteller, in considerazione del pericolo, grave ed imminente, per la salute e l’incolumità pubblica a seguito dell’aggressione di un carabiniere in servizio (21). ",Animali
https://www.giustizia-amministrativa.it/web/guest/-/nullit-c3-a0-delle-clausole-di-esclusione-dalla-gara,"
Nullità delle clausole di esclusione dalla gara
","N. 01107/2022REG.PROV.COLL.
N. 08995/2021 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Quarta)
ha pronunciato la presente
SENTENZA
sul ricorso numero di registro generale 8995 del 2021, proposto dalla società Zanetti Arturo & C. s.r.l., in persona del legale rappresentante pro tempore, rappresentata e difesa dall’avvocato Massimo Giavazzi, con domicilio digitale come da PEC da Registri di Giustizia e domicilio eletto presso il suo studio in Bergamo, via Pignolo, n. 86;

contro
la società Trenitalia s.p.a. e la società Trenitalia Tper s.c.ar.l., in persona del legale rappresentante pro tempore, rappresentate e difese dall’avvocato Edoardo Giardino, con domicilio digitale come da PEC da Registri di Giustizia e domicilio eletto presso il suo studio in Roma, via Adelaide Ristori, n. 42;

nei confronti
la società Italbonifiche s.r.l., in persona del legale rappresentante pro tempore, rappresentata e difesa dall’avvocato Germano Margiotta, con domicilio digitale come da PEC da Registri di Giustizia;

per la riforma
della sentenza del Tribunale amministrativo regionale per l’Emilia Romagna (sezione seconda) n. 631 del 25 giugno 2021, resa tra le parti.
Visti il ricorso in appello e i relativi allegati;
Visti gli atti di costituzione in giudizio della società Trenitalia s.p.a., della società Trenitalia Tper s.c.ar.l. e della società Italbonifiche s.r.l.;
Visti tutti gli atti della causa;
Relatore nell'udienza pubblica del giorno 20 gennaio 2022 il consigliere Michele Conforti e udito per     la società Trenitalia s.p.a. e la società Trenitalia Tper s.c.ar.l. l’avvocato Edoardo Giardino;
Viste le istanze di passaggio in decisione depositate, in data 14 gennaio 2022, dall’avvocato Massimo Giavazzi e, in data 18 gennaio 2022, dall’avvocato Germano Margiotta;
Ritenuto e considerato in fatto e diritto quanto segue.

FATTO e DIRITTO
1. Giunge all’esame del Consiglio di Stato l’appello proposto avverso la sentenza n. 631 del 25 giugno 2021 del T.a.r. per l’Emilia Romagna.
2. Il giudizio ha ad oggetto l’impugnazione:
a) del provvedimento del responsabile della struttura acquisti regionale della società Trenitalia s.p.a. n. 32 del 26 gennaio 2021, con il quale è stata revocata l’aggiudicazione della gara “CIG 8398804052”, comunicata alla società “Zanetti Arturo & C.” s.r.l. (in prosieguo Zanetti), mediante avviso sul “Portale acquisti” della società Trenitalia, pubblicato in data 27 gennaio 2021;
b) di quelle clausole del bando (paragrafi III.1.3. lett. d; III.1.4. punto 3), pubblicato in G.U. 2 settembre 2020, e del disciplinare di gara (Allegato 1 capitolato tecnico, art. VII.3), che prescrivono, ai fini della prova della capacità tecnica, il possesso di «accordi di cooperazione» - stipulati in data antecedente alla pubblicazione del bando di gara, con i soggetti terzi autorizzati allo smaltimento dei rifiuti oggetto del contratto d’appalto (nel caso in esame, si tratta del rifiuto CER 16.04.03 – Altri rifiuti esplosivi) - per quelle imprese che non dispongono di un impianto per il trattamento dei rifiuti da gestire nell’esecuzione dell’appalto.
3. Si espongono i fatti salienti del processo.
3.1. La società Trenitalia ha bandito la gara riguardante l’affidamento del “Servizio di prelievo, imballo, carico, trasporto, recupero e/o smaltimento finale presso impianti autorizzati di rifiuti pericolosi e non pericolosi derivanti dalle lavorazioni industriali e commerciali svolte presso i siti produttivi di Trenitalia Tper e noleggio cisterne per lo stoccaggio dei reflui delle ritirate dei treni per gli anni 2021-2024”.
3.2. Il bando in questione richiedeva, al paragrafo III.1.3.lett. d), tra i requisiti di partecipazione riferiti alla “capacità professionale e tecnica”, che “…in caso di operatore economico non titolare di impianto per le attività di cui sopra, che quindi ricorra ad uno o più soggetti terzi destinatari autorizzati [sussista]:


- [il] possesso di uno o più accordi di cooperazione - stipulati in data antecedente alla pubblicazione del presente Bando di gara - con uno o più soggetti destinatari autorizzati in cui quest’ultimo/questi ultimi si impegna/impegnano a ritirare i suddetti rifiuti specificandone i codici CER e i quantitativi;


- [l’]autorizzazione del/i soggetto/i destinatario/i autorizzato/i rilasciata ai sensi degli artt. 208 e 210 del D.lgs. 152/06 e s.m.i (procedura ordinaria) oppure AIA del/i soggetto/i destinatario/i autorizzato/i rilasciata ai sensi della parte 2^ del D.lgs. 152/06 e s.m.i;


- [l’]autorizzazione del/i soggetto/i destinatario/i autorizzato/i per le attività di recupero previste nel D.M. 5.2.1988 relativamente ai soli rifiuti che vengono avviati al recupero con procedura semplificata (art. 214 del D.lgs 152/2006 s.m.i.) dei rifiuti (CER) che si possono conferire all’impianto aggiornato al vigente catalogo europeo dei rifiuti. […]”.
3.3. Va puntualizzato a tale riguardo che, fra i rifiuti da trattare, in esecuzione dell’appalto eventualmente aggiudicato, vi era quello denominato “Altri rifiuti esplosivi” (CER 16.04.03*).
3.4. Risulta inoltre comprovato che la società odierna appellante non gestisce direttamente impianti per il trattamento di rifiuti esplosivi e la suddetta società non si è costituita in a.t.i., non ha utilizzato l’avvalimento, non ha stipulato contratti di sub appalto né prima l’emanazione del bando né al momento della presentazione dell’offerta inerenti al trattamento di questa tipologia di rifiuto.
3.5. Con la delibera n. 403 del 9 novembre 2020, la società Trenitalia comunicava alla società Zanetti l’aggiudicazione provvisoria della procedura.
3.6. Successivamente, la società Trenitalia revocava l’aggiudicazione, a fronte della mancata trasmissione da parte della società Zanetti dell’accordo di cooperazione tra la stessa ed un soggetto terzo autorizzato al trattamento della tipologia di rifiuto recante il CER 16.04.03*.
3.7. In particolare, nel provvedimento di revoca si legge che:
a) l’impresa aggiudicataria ha inviato alla stazione appaltante “una dichiarazione sottoscritta dal proprio legale rappresentante, con cui si rappresenta che il codice CER 16.04.03* Altri rifiuti esplosivi è “oggetto di subappalto necessario a ditta specializzata trattandosi di materiale esplosivo e pericoloso del tutto particolare”, allegando documentazione relativa all’Impresa Primis S.r.l., individuata come proprio subappaltatore sulla base di quanto manifestato dalla stessa ZANETTI in fase di gara circa la volontà di ricorrere al subappalto per le sole attività di prelievo, imballo, carico e trasporto rifiuti ed espurghi”;
b) la medesima impresa ha, inoltre, inviato “anche un contratto di mandato senza rappresentanza ex art. 1705 c.c. - datato 19/01/2017 - sottoscritto dall’Amministratore Unico di Primis S.r.l. e dal Presidente di Esplodenti Sabino S.r.l., titolare di impianto di smaltimento per il CER 16.04.03*, con il quale Esplodenti Sabino conferisce a Primis l’incarico di svolgere l’attività di reperimento in via esclusiva del CER 16.04.03*, non impegnandosi in alcun modo a ritirare il suddetto rifiuto e non indicandone i quantitativi”;
c) “tale contratto di mandato non è idoneo ad integrare il possesso del requisito di partecipazione di cui al paragrafo III.1.3), lett. d) del bando in capo all’impresa ZANETTI ARTURO & C. S.r.l., dal momento che quest’ultima non è parte di tale contratto e che, oltrettutto, il predetto contratto non si configura, come già detto, come accordo di cooperazione nei termini specificati dal bando, ma semplicemente come accordo con il quale la Esplodenti Sabino ha conferito mandato alla Primis per il reperimento di rifiuti per suo conto”;
d) “non si comprende come l’Impresa ZANETTI ARTURO & C. S.r.l. ai fini della dimostrazione del possesso di un requisito di partecipazione relativo all’attività di smaltimento di rifiuti, possa far riferimento ad un accordo intercorso tra un subappaltatore ed un soggetto terzo dal momento che, come già riferito, l’attività di smaltimento rifiuti non rientra tra le attività per le quali è stata manifestata la volontà di ricorrere al subappalto in fase di partecipazione alla presente procedura di gara”.
3.8. In data 12 aprile 2021, la stazione appaltante comunicava alla seconda classificata – la società Italbonifiche – l’aggiudicazione del contratto.
4. La società Zanetti ha pertanto impugnato il provvedimento di revoca dell’aggiudicazione e le clausole del bando e del disciplinare di gara, formulando due autonomi mezzi di impugnazione.
4.1. Con il ricorso notificato in data 25 febbraio 2021, la società ha proposto:
a) la domanda di annullamento del provvedimento di ritiro;
b) la domanda di declaratoria di nullità o di annullamento del bando di gara;
c) la domanda di inefficacia del contratto eventualmente stipulato e quella di subentro nell’esecuzione dell’appalto;
d) la domanda di risarcimento del danno per equivalente monetario.
4.2. La società Trenitalia si è costituita in giudizio resistendo al ricorso ed eccependo, in via pregiudiziale, la sua irricevibilità o la sua inammissibilità, in quanto tardivamente proposto.
Secondo la resistente, la ricorrente avrebbe dovuto impugnare immediatamente il bando di gara contenente clausole escludenti.
Inoltre, il ricorso sarebbe inammissibile perché non sarebbero state impugnate tutte le ragioni giustificatrici del provvedimento di revoca dell’aggiudicazione. 
4.3. Si è costituita in giudizio, anche la società contro interessata Italbonifiche s.p.a., resistendo all’impugnazione e domandandone il rigetto.
4.4. La ricorrente ha insistito nelle sue deduzioni e contro dedotto sulle eccezioni preliminari di controparte.
5. Con la suindicata sentenza n. 631/2021, il T.a.r. ha respinto il ricorso, dichiarandolo inammissibile e comunque infondato, condannando la società ricorrente al pagamento di 4.000,00 euro di spese legali.
5.1. Segnatamente, il giudice di primo grado:
a) ha accolto l’eccezione di tardività del ricorso, in quanto il bando di gara richiedeva, espressamente, con clausola non equivoca, il possesso di uno o più accordi di cooperazione stipulati in data antecedente alla pubblicazione del bando di gara, per potervi prendere parte;
b) ha scrutinato il ricorso anche nel merito:
b.1) rilevando l’infondatezza del primo motivo di ricorso, in quanto “i requisiti richiesti appaiono coerenti e proporzionati all’appalto in esame, afferendosi allo smaltimento di pericolosi rifiuti (esplosivi)”;
b.2) statuendo l’infondatezza del secondo motivo di ricorso, in quanto “l’impresa ricorrente non risultava in possesso del citato requisito richiesto neanche alla data di presentazione dell’offerta, non avendo la stessa prodotto nessun accordo di cooperazione con impianto autorizzato allo smaltimento del rifiuto contraddistinto dal codice CER 16.04.03”.
6. La soccombente ha proposto appello avverso la sentenza di primo grado (attraverso mezzi di gravame estesi da pagina 10 a pagina 33 del ricorso).
6.1. Con quello che può essere considerato un primo motivo di impugnazione, la società lamenta l’erroneità della sentenza del T.a.r. per aver dichiarato l’irricevibilità del ricorso, senza contemplare la disapplicazione delle clausole del bando di gara impugnate, in quanto contrarie al diritto euro-unitario.
Con riferimento alla doglianza prospettata, si formula, qualora questo Consiglio non condivida la tesi esposta, un’apposita istanza di rinvio pregiudiziale alla Corte di giustizia ai sensi dell’art. 267 T.F.U.E., affinché quest’ultima si pronunci sul regime giuridico degli atti che violano la normativa euro-unitaria.
6.2. Con un secondo motivo di appello, la società lamenta l’erroneità del capo della sentenza che ha qualificato la clausola che ha determinato la revoca dell’aggiudicazione come “non equivoca”.
L’appellante sostiene che:
a) la clausola sarebbe ambigua perché farebbe riferimento alla categoria degli “accordi di collaborazione”, che sembrerebbe sottintendere una forma di gestione associativa del servizio, di cui la società ricorrente non si avvale, piuttosto che un contratto sinallagmatico, invece asseritamente prescelto dalla ricorrente quale modalità per soddisfare le previsioni del bando e partecipare perciò alla gara;
b) la clausola non può essere percepita come lesiva in quanto farebbe un erroneo riferimento al d.lgs. n. 152/2006 (t.u. ambiente), piuttosto che al r.d. 18 giugno 1931 n. 773 (t.u.l.p.s.) che disciplina, in luogo della prima fonte normativa indicata, i soggetti che gestiscono il materiale esplosivo;
c) la clausola sarebbe comunque nulla, in applicazione dei principi sanciti dalla sentenza n. 22/2020 dell’Adunanza plenaria di questo Consiglio di Stato, in quanto, sostiene l’appellante, “non è in discussione la richiesta (discrezionale) di un requisito per partecipare alla gara, bensì la prescrizione… di una particolare modalità di dimostrazione del possesso di quel requisito… sotto comminatoria di esclusione dalla gara”.
6.3. Con un terzo motivo di appello, la società impugna il capo della sentenza che ha respinto la doglianza relativa alla violazione del principio di proporzionalità.
L’appellante rimarca la scarsa incidenza che presenta lo smaltimento del rifiuto in questione nell’economia generale dell’appalto ed evidenzia come, in una successiva gara d’appalto, una società del medesimo gruppo abbia modificato il bando, escludendo che per il rifiuto CER 16.04.03* le imprese partecipanti debbano presentare un accordo di collaborazione con un’impresa autorizzata alla gestione di tale rifiuto, ai sensi del T.U. ambiente.
6.4. Con un quarto motivo di appello, la società impugna il capo della sentenza che ha respinto la censura di illegittimità degli atti impugnati perché contenenti delle previsioni retroattive rispetto al bando stesso.
Ci si duole che imporre la sottoscrizione di accordi di collaborazione ad un momento antecedente alla pubblicazione del bando “non è certo necessario a «dimostrare la serietà dell’impegno e la reale possibilità di smaltire presso detti impianti i rifiuti ai quali il capitolato fa riferimento», come invece sostenuto dal giudice di prime cure (giacché, a tal fine, è sufficiente che il concorrente abbia la disponibilità degli impianti al momento in cui partecipa alla gara)”.
6.5. Con un quinto motivo di appello, si rincara la precedente censura, rivolgendola avverso quell’affermazione della motivazione, nella quale si deduce che “l’impresa ricorrente non risultava in possesso del citato requisito richiesto neanche alla data di presentazione dell’offerta”, poiché, secondo l’appellante, “non avrebbe avuto davvero senso alcuno che la società Zanetti Arturo & C si procurasse un (inservibile) accordo postumo”.
Si rimarca che “La società ricorrente aveva immaginato che la richiesta di un «accordo di cooperazione» con imprese autorizzate allo smaltimento dei rifiuti a norma del codice dell’ambiente non le fosse di pregiudizio della facoltà di organizzarsi per lo smaltimento degli «Altri rifiuti esplosivi» (codice CER 16403*) affidandoli in subappalto ai trasportatori a tal fine autorizzati ai sensi del TULPS”, sicché “riesce incomprensibile la ragione per cui dovrebbe ora rilevare… se la Zanetti Arturo & C. avesse o no un valido «accordo di cooperazione» stipulato dopo la pubblicazione del bando di gara”.
6.6. Con il sesto motivo, l’appellante si duole del capo della sentenza nel quale si afferma che “la società Zanetti non poteva soddisfare i requisiti esposti al punto precedente in quanto l’impianto di cui è titolare la società risulta ubicato a Mapello (BG) e, quindi, si trova ad una distanza di 250 chilometri da Bologna e conseguentemente ad una distanza nettamente superiore al limite di 200 chilometri richiesto dal bando di gara per l’attribuzione del massimo punteggio previsto per la distanza»”.
Si evidenzia come questa affermazione, contenuta nella motivazione, attiene alla contestazione sull’attribuzione del punteggio complessivo da parte della stazione appaltante, operata in sede procedimentale nei suoi confronti dalla società contro interessata, che però non è stata poi oggetto di impugnazione mediante la proposizione del ricorso incidentale da parte di quest’ultima.
Si tratterebbe, dunque, di una statuizione avulsa dal thema decidendum e ultra petita.
6.7. Si è costituita in giudizio la società contro interessata, resistendo all’appello.
6.8. Nella memoria del 20 dicembre 2021, la società contro interessata ha formulato una duplice eccezione di inammissibilità sulla questione pregiudiziale posta dall’appellante, sia perché essa, ancorché dedotta tra i motivi di appello, non sarebbe stata poi esplicitata nelle conclusioni; sia perché atterrebbe a fatti non dedotti nel giudizio di primo grado.
6.9. Si sono costituite in giudizio le società Trenitalia s.p.a. e Tper s.c.a.r.l. le quali hanno esposto le proprie difese nella memoria del 3 gennaio 2022, resistendo nel merito alle deduzioni dell’appellante.
Sono state altresì formulate: i) una prima eccezione pregiudiziale di inammissibilità dell’appello per mancata impugnazione dell’aggiudicazione avvenuta in data 12 aprile 2021; ii) una seconda eccezione pregiudiziale di inammissibilità, per non aver la società Zanetti impugnato tutte le ragioni giustificatrici poste a sostegno della revoca dell’aggiudicazione.
6.10. Con la memoria del 7 gennaio 2022, la società appellante ha replicate alle difese delle sue controparti.
6.11. All’udienza pubblica del 20 gennaio 2022, la causa è stata trattenuta per la decisione.
7. In applicazione del criterio della ragione più liquida, il Collegio ritiene che non sia necessario procedere alla disamina delle eccezioni pregiudiziali, formulate dalle parti resistenti, bensì che si possano esaminare direttamente i motivi di impugnazione, essendone palese la loro infondatezza (cfr. Cons. Stato, Ad. plen. n. 5 del 2015, § 5.3.).
8. Giova muovere dal dato letterale dell’art. 83, comma 8, d.lgs. n. 50 del 18 aprile 2016, secondo cui “Le stazioni appaltanti indicano le condizioni di partecipazione richieste, che possono essere espresse come livelli minimi di capacità, congiuntamente agli idonei mezzi di prova, nel bando di gara o nell'invito a confermare interesse ed effettuano la verifica formale e sostanziale delle capacità realizzative, delle competenze tecniche e professionali, ivi comprese le risorse umane, organiche all'impresa, nonché delle attività effettivamente eseguite. Per i soggetti di cui all'articolo 45, comma 2, lettere d), e), f) e g), nel bando sono indicate le eventuali misure in cui gli stessi requisiti devono essere posseduti dai singoli concorrenti partecipanti. La mandataria in ogni caso deve possedere i requisiti ed eseguire le prestazioni in misura maggioritaria. I bandi e le lettere di invito non possono contenere ulteriori prescrizioni a pena di esclusione rispetto a quelle previste dal presente codice e da altre disposizioni di legge vigenti. Dette prescrizioni sono comunque nulle.”.
8.1. Invero, antecedentemente all’introduzione nell’ordinamento dei contratti pubblici del principio di tassatività delle cause di esclusione (nell’art. 46 del d.lgs. 12 aprile 2006 n. 163, quale risultante dalla novella introdotta dall’art. 4, co. 2, lett. d), d.l. n. 70 del 2011:), non si è mai dubitato dell’ampia facoltà intestata all’Amministrazione di individuare, nel rispetto della legge, il contenuto della disciplina delle procedure selettive (c.d. lex specialis della gara), quale ne fosse l’oggetto: reclutamenti di personale, contratti attivi e passivi, affidamento di beni e risorse pubbliche (così, Cons. Stato, Ad. plen. 25 febbraio 2014 n. 9, § 6.1).
8.2. Nondimeno, anche successivamente all’introduzione della regola della tassatività delle cause di esclusione nell’ambito della disciplina degli appalti pubblici, si è statuito che fossero legittime le clausole dei bandi di gara che prevedono adempimenti a pena di esclusione (in senso sostanziale, perché posti a tutela di interessi imperativi, c.d. tassatività attenuata), anche di carattere formale, purché conformi ai tassativi casi contemplati dal medesimo comma, nonché dalle altre disposizioni del codice dei contratti pubblici, del regolamento di esecuzione e delle leggi statali (Cons. Stato, Ad. plen., 25 febbraio 2014 n. 9, § 6.4; successivamente 16 ottobre 2020, n. 22).
8.2.1. Conseguentemente, la norma contenuta nell’art. 83, comma 8, d.lgs. n. 50/2016, non ha posto un divieto per la stazione appaltante di indicare nel bando le condizioni minime di partecipazione e i mezzi di prova, al fine di consentire la verifica, in via formale e sostanziale, delle capacità realizzative dell’impresa, nonché le competenze tecnico-professionali e le risorse umane, organiche all’impresa medesima, bensì ha regolamentato questo potere (Cons. Stato, Ad. plen., 16 ottobre 2020 n. 22, § 7.).
9. Sulla scorta dei principi enucleati, il Collegio rileva che, in ragione del suo tenore testuale, la clausola del bando innanzi riportata, in quanto riferita, ai sensi dell’art. 83, comma 8, ultimo periodo d.lgs. n. 50/2016, ai livelli minimi di capacità tecnica dell’impresa offerente (cfr. la richiamata Ad. plen., n. 22 del 2020) risulta valida (cfr., nuovamente, Ad. plen. n. 9 del 2014 e n. 22 del 2020).
9.1. Risulta dunque infondata la deduzione di una sua nullità ad opera dell’appellante.
10. Al contempo, proprio perché rivolta all’individuazione della platea dei potenziali partecipanti, escludendo chi non fosse in grado di comprovare il possesso del requisito tecnico-operativo richiesto, la clausola in questione si pone come “immediatamente escludente”, ai fini del configurarsi dell’interesse a ricorrere e dell’individuazione del dies a quo a cui ancorare il termine di proposizione del ricorso (cfr. Cons. Stato, Ad. plen., 26 aprile 2018, n. 4; 7 aprile 2011, n. 4; 29 gennaio 2003 n. 1).
10.1. Conseguentemente, la statuizione di irricevibilità della sentenza di primo grado, quanto all’impugnazione della clausola del bando di garo, si palesa corretta.
11. Non può neppure accogliersi la prospettazione di parte appellante secondo cui l’inoppugnabilità di un atto endo procedimentale si porrebbe in contrasto con l’effetto utile della direttiva n. 2014/24/UE e in violazione della direttiva 89/665/CEE, come integrata e modificata dalla direttiva 2007/66/CE.
11.1. In proposito, il Collegio rileva come, in alcune sentenze oramai risalenti nel tempo (ma sempre ribadite e costituenti giurisprudenza consolidata), la Corte di giustizia ha enunciato il concetto di “autonomia procedurale” degli Stati membri, in base al quale “...in mancanza di una specifica disciplina comunitaria, è l’ordinamento giuridico interno di ciascuno Stato membro che designa il giudice competente e stabilisce le modalità procedurali delle azioni giudiziali intese a garantire la tutela dei diritti spettanti ai singoli in forza delle norme comunitarie aventi efficacia diretta” (Corte di giustizia CEE, sentenza 4 aprile 1968, in causa C-34/67, Lück; Corte di giustizia CEE sentenza 16 dicembre 1976, C-33/76, Rewe).
11.2. Nel momento in cui - come nel caso delle direttive ricorsi in materia di appalti pubblici - la competenza procedurale venga avocata a sé dall’Unione, allora, all’idea di “autonomia procedurale” si sostituisce quella di “competenza degli organi nazionali in merito alla forma e ai mezzi”: dato che, ai sensi dell’art. 288 c. 3 TFUE (ex art. 249 c. 3 CE), “la direttiva vincola lo Stato membro cui è rivolta per quanto riguarda il risultato da raggiungere, salva restando la competenza degli organi nazionali in merito alla forma e ai mezzi”.
11.3. Le modalità procedurali stabilite dai giudici nazionali, tuttavia, “non possono essere meno favorevoli di quelle relative ad analoghe azioni del sistema processuale nazionale” (criterio dell’equivalenza) e che le modalità stabilite dalle norme interne non devono rendere “in pratica, impossibile l’esercizio di diritti che i giudici nazionali sono tenuti a tutelare” (criterio dell’effettività) (Corte di giustizia sentenza 16 dicembre 1976, in causa 33/76, Rewe).
11.4. Si tratta, dunque, di verificare se, nel caso in esame, a causa della previsione, ai sensi degli art. 31, comma 4, 119, comma 2, e 120, comma 3, di un termine di decadenza per la proposizione della domanda di declaratoria di nullità, decorrente dalla data di pubblicazione del bando, si verifichi una violazione dei richiamati principi di equivalenza e di effettività, nonché se in presenza di un atto asseritamente contrario alla disciplina euro-unitaria si imponga un obbligo di disapplicazione che trascende dalla rituale proposizione del mezzo di impugnazione predisposto dall’ordinamento.
11.5. In linea generale, con riferimento al duplice quesito formulato, si evidenzia che proprio la Corte di giustizia ha avuto modo di statuire, nella sua funzione di giudice nomofilattico della normativa euro-unitaria, che:
a) “La direttiva 89/665/Cee del consiglio, 21 dicembre 1989, che coordina le disposizioni legislative, regolamentari e amministrative relative all'applicazione delle procedure di ricorso in materia di aggiudicazione degli appalti pubblici di forniture e di lavori, come modificata dalla direttiva 2014/23/Ue del parlamento europeo e del consiglio, 26 febbraio 2014, e in particolare i suoi art. 1 e 2 quater, letti alla luce dell'art. 47 della carta dei diritti fondamentali dell'Unione europea, deve essere interpretata nel senso che essa non osta ad una normativa nazionale, come quella di cui trattasi nel procedimento principale, che prevede che i ricorsi avverso i provvedimenti delle amministrazioni aggiudicatrici recanti ammissione o esclusione dalla partecipazione alle procedure di aggiudicazione degli appalti pubblici debbano essere proposti, a pena di decadenza, entro un termine di trenta giorni a decorrere dalla loro comunicazione agli interessati, a condizione che i provvedimenti in tal modo comunicati siano accompagnati da una relazione dei motivi pertinenti tale da garantire che detti interessati siano venuti o potessero venire a conoscenza della violazione del diritto dell'Unione dagli stessi lamentata”;
b) “La direttiva 89/665/Cee, come modificata dalla direttiva 2014/23/Ue, e in particolare i suoi art. 1 e 2 quater, letti alla luce dell'art. 47 della carta dei diritti fondamentali dell'Unione europea, deve essere interpretata nel senso che essa non osta ad una normativa nazionale, come quella di cui trattasi nel procedimento principale, che prevede che, in mancanza di ricorso contro i provvedimenti delle amministrazioni aggiudicatrici recanti ammissione degli offerenti alla partecipazione alle procedure di appalto pubblico entro un termine di decadenza di trenta giorni dalla loro comunicazione, agli interessati sia preclusa la facoltà di eccepire l'illegittimità di tali provvedimenti nell'ambito di ricorsi diretti contro gli atti successivi, in particolare avverso le decisioni di aggiudicazione, purché tale decadenza sia opponibile ai suddetti interessati solo a condizione che essi siano venuti o potessero venire a conoscenza, tramite detta comunicazione, dell'illegittimità dagli stessi lamentata” (Corte di giustizia UE, 14 febbraio 2019, C-54/18, Soc. coop. animaz. Valdocco; a conclusioni analoghe la Corte era giunta nella sentenza sez. V, 12 marzo 2015, C-538/13, §§ 50 ss.).
11.6. Le massime richiamate depongono per l’infondatezza della tesi sostenuta: la previsione di un termine per l’impugnazione della clausola del bando di gara asseritamente illegittima e, dunque, per farne accertare e sentire dichiarare la nullità risulterebbe compatibile e conforme alla disciplina euro-unitaria nell’interpretazione datane dalla Corte di giustizia.
11.7. Più volte questo Consiglio ha avuto modo di pronunciarsi, in applicazione delle coordinate interpretative delineate dalla Corte di giustizia, sul rapporto fra preclusioni processuali e diritto comunitario, statuendo che l’applicazione del diritto comunitario ed euro-unitario deve comunque rispettare le norme processuali dello Stato membro, poste a tutela del principio di certezza del diritto (Cons. Stato, sez. IV, 18 aprile 2018, n. 2332; sez. III, 4 febbraio 2015, n. 540; sez. V, 22 gennaio 2015, n. 272; sez. V, 17 luglio 2014, n. 3806; sez. V, 23 ottobre 2013, n. 5131), cosicché la tesi di parte appellante, volta a neutralizzare l’avvenuto decorso del termine di impugnazione della clausola escludente contenuta nel bando di gara, va senz’altro respinta.
12. Parimenti, sempre il richiamo a consolidati indirizzi giurisprudenziali consente di respingere la tesi secondo la quale l’illegittimità di un atto amministrativo, sia che si tratti di nullità sia che si tratti di annullabilità, determinerebbe un obbligo di disapplicazione da parte del giudice nazionale, al di fuori dell’avvenuta impugnazione di questo atto.
12.1. In proposito, si è statuito che “il provvedimento amministrativo emanato in violazione del diritto eurounitario (nella specie, rinnovo di una concessione demaniale marittima) non va considerato nullo, ma è affetto da un vizio di illegittimità non diverso da quello che discende dal contrasto con il diritto interno, esso diventa inoppugnabile se non impugnato nel termine di decadenza” (Cons. Stato, sez. VI, 18 novembre 2019 n. 7874; sez. VI, 10 dicembre 2015, n. 5630; Sez. III, 08 settembre 2014, n. 4538; sez. VI, 15 febbraio 2012, n. 750; sez. VI, 31 marzo 2011, n. 1983; Cons. giust. amm. sic. 21 aprile 2010, n. 553; Cons. Stato, sez. VI, 4 aprile 2008, n. 1414).
12.2. Dunque, quand’anche la clausola risultasse nulla o annullabile, la mancata tempestiva proposizione dell’impugnazione da parte dell’interessato non consentirebbe la disapplicazione ad opera del decidente.
12.3. In ragione di quanto sinora osservato, discende l’irrilevanza del chiesto rinvio pregiudiziale alla Corte di giustizia, circa la disapplicazione degli atti endoprocedimentali contrari al diritto euro-unitario.
12.3.1. Sul punto, giova rimarcare come “L’articolo 267 TFUE deve essere interpretato nel senso che un giudice nazionale avverso le cui decisioni non possa proporsi ricorso giurisdizionale di diritto interno deve adempiere il proprio obbligo di sottoporre alla Corte una questione relativa all’interpretazione del diritto dell’Unione sollevata dinanzi ad esso, a meno che constati che tale questione non è rilevante o che la disposizione di diritto dell’Unione di cui trattasi è già stata oggetto d’interpretazione da parte della Corte o che la corretta interpretazione del diritto dell’Unione s’impone con tale evidenza da non lasciare adito a ragionevoli dubbi” (Corte di giustizia UE, grande sezione, 6 ottobre 2021, C-561/19, Consorzio Italian Management e Catania Multiservizi; 4 ottobre 2018, Commissione c. Repubblica francese, C-416/17, punto 110; 15 settembre 2005, Intermodal Transports, C-495/03, punto 33; 4 novembre 1997, Parfums Christian Dior, C-337/95, punto 29; 6 ottobre 1982, C-283/81, Cilfit, punto 21).
12.3.2. Alla luce del consolidato orientamento richiamato (applicato costantemente da parte della giurisprudenza di questo Consiglio v. da ultimo sez. IV, n. 146 del 2022), va evidenziato come il rinvio pregiudiziale risulti irrilevante, in ragione dell’insussistenza dell’asserita nullità della clausola escludente del bando di garo.
12.3.3. Parimenti, sui punti asseritamente controversi e rispetto ai quali si è domandato l’intervento interpretativo della Corte di giustizia, la suddetta Corte ha già avuto modo di pronunciarsi.
36.3.4. Infine, anche la Corte costituzionale ha escluso che, in materia di appalti, prevalga sempre e comunque, senza deroghe e bilanciamenti, il favor per la tutela giudiziaria domandata dal ricorrente (cfr. Corte cost. n. 271 del 2019).
12.4. Il primo motivo di appello e l’istanza di rinvio pregiudiziale alla Corte di giustizia vanno pertanto respinti.
13. Allo stesso modo, il Collegio ritiene che sia infondato il secondo motivo di appello, con il quale si sostiene l’equivocità della clausola del bando, sempre al fine di poter superare la maturata preclusione e l’inoppugnabilità della previsione della legge di gara, a discapito della società odierna appellante.
13.1. Contrariamente a quanto rilevato dall’appellante, la clausola del bando risulta tutt’altro che equivoca, essendo il precetto in esso contenuto formulato in maniera chiara.
13.1.1. Invero, in base alla lex specialis, l’impresa che non sia titolare di un autonomo impianto di smaltimento rifiuti, per poter partecipare alla gara, deve provare di avere stipulato, antecedentemente alla pubblicazione del bando di gara, degli “accordi di cooperazione”, ossia una qualsivoglia forma di partenariato – contrattuale  e non -, con un soggetto terzo, debitamente qualificato come “destinatario” dei rifiuti in questione, che si impegni al ritiro dei rifiuti e sia autorizzato alla loro gestione.
13.2. In particolare, la locuzione “accordi di cooperazione” per la sua ampiezza rimanda a qualsiasi meccanismo di carattere contrattuale o associativo che permette di servirsi della struttura aziendale altrui per lo svolgimento dell’appalto e, in particolare, per la gestione di quei rifiuti dei quali l’operatore economico non è autorizzato al trattamento.
13.3. Stante la chiarezza del precetto in questione, risulta irrilevante, ai fini della chiarezza della clausola non impugnata e che si intende tardivamente contestare, l’erroneo rimando al t.u. ambiente in luogo del t.u.l.p.s..
13.3.1. Il Collegio rileva, infatti, che permane, in maniera evidente, la perspicuità del “nucleo fondamentale” della regola tecnica sancita dalla disposizione in questione e che richiede all’operatore economico che non possa trattare taluni rifiuti, in quanto non titolare di impianto idoneo o autorizzato a tale trattamento, di procurarsi la “collaborazione” di un soggetto terzo che sia autorizzato a questo trattamento.
13.4. Contrariamente a quanto dedotto, poi, non vi è alcuna restrizione del principio che demanda all’imprenditore l’organizzazione della sua impresa, essendo questi libero di scegliere la forma organizzativa più adatta al conseguimento di questo risultato.
13.5. Conseguentemente, la clausola III.1.3. lett. d) del bando di gara, oltre a non essere nulla, non risulta neppure equivoca ed andava perciò immediatamente impugnata ad opera dell’impresa priva del requisito di partecipazione, per dedurne l’illegittimità.
13.6. Il secondo motivo di appello va pertanto respinto.
14. Statuito che la clausola era immediatamente escludente e non risulta né nulla né equivoca, possono ora essere esaminati il terzo, il quarto e il quinto motivo di appello, tutti diretti a far valere diversi profili di illegittimità della clausola del bando di gara di cui si discorre.
14.1. I suindicati motivi di appello vanno dichiarati inammissibili, in quanto diretti a sindacare la clausola del bando di gara, che, per i motivi che si è detto, è oramai divenuta inoppugnabile.
14.2. Il terzo, il quarto e il quinto motivo di appello possono pertanto essere respinti.
15. Residua, infine, la disamina del sesto motivo di appello.
15.1. Circa il sesto e ultimo motivo di appello, il Collegio ne rileva l’inammissibilità per difetto di interesse.
15.2. Pur essendo condivisibile la censura di parte appellante - secondo cui l’affermazione recata dalla sentenza impugnata (e riportata retro al § 6.6.) costituisce una statuizione resa ultra petita ed inconferente con il thema decidendum - va rilevato altresì come essa non abbia in alcun modo inciso sulla ratio decidendi che ha portato al rigetto del ricorso di primo grado, sicché difetta ogni interesse – in termini di soccombenza – alla sua impugnazione o ad una pronuncia nel merito sulla questione.
15.3. Il sesto motivo va pertanto respinto
16. In conclusione, dunque, a fronte della inoppugnabilità della clausola del bando, di cui al punto III.1.3. lett. d), il provvedimento di ritiro dell’aggiudicazione risulta vincolato.
16.1. Ne discende il rigetto della domanda di annullamento del provvedimento di revoca dell’aggiudicazione e della domanda finalizzata alla pronuncia di inefficacia del contratto medio tempore stipulato.
17. Parimenti, va, infine, respinta la domanda di risarcimento del danno per equivalente.
17.1. Per costante giurisprudenza, “L’esclusione dell'illegittimità amministrativa degli atti asseritamente produttivi di danno, infatti, esclude l’ineludibile presupposto giuridico (appunto, l'illegittimità dell'azione amministrativa a monte) affinché sia configurabile, già in via teorica, un danno risarcibile” (ex multis, Cons. Stato, Ad. plen. n. 7 del 2021; sez. IV, 10 agosto 2020, n. 4990).
18. In definitiva, dunque, l’appello va respinto.
19. Le spese seguono la soccombenza e si liquidano in dispositivo.
P.Q.M.
Il Consiglio di Stato in sede giurisdizionale (Sezione Quarta), definitivamente pronunciando sull’appello n.r.g. 8995 del 2021 lo respinge e, per l’effetto, conferma la sentenza di primo grado.
Condanna la società Zanetti Arturo & C. s.r.l. alla rifusione, in favore di ciascuna delle due parti appellate (le due società Trenitalia da un lato e la società Italbonifiche dall’altro), delle spese del giudizio che liquida in euro 10.000,00 (diecimila/00), oltre agli accessori di legge (I.V.A., C.P.A. e rimborso spese generali al 15%).
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 20 gennaio 2022 con l'intervento dei magistrati:


Vito Poli,	Presidente
Francesco Gambato Spisani,	Consigliere
Alessandro Verrico,	Consigliere
Giuseppe Rotondo,	Consigliere
Michele Conforti,	Consigliere, Estensore

Vito Poli,	Presidente
Francesco Gambato Spisani,	Consigliere
Alessandro Verrico,	Consigliere
Giuseppe Rotondo,	Consigliere
Michele Conforti,	Consigliere, Estensore



IL SEGRETARIO
","Contratti della Pubblica amministrazione – Esclusione dalla gara -  Clausole escludenti – Richiesta di livello minimo di capacità tecnica dell’impresa – Nullità – Esclusione. 

     La clausola del bando di gara che, ex art. 83, comma 8, d.lgs. n. 50 del 2016, individua il livello minimo di capacità tecnica dell’impresa offerente ha natura escludente e non è nulla per contrasto col principio di tassatività delle cause di esclusione dalle gare di appalto stabilito dalla medesima norma (1). 

 
(1)  La Sezione ha ricordato che l’illegittimità di un atto amministrativo, sia che si tratti di nullità sia che si tratti di annullabilità, determinerebbe un obbligo di disapplicazione da parte del giudice nazionale, al di fuori dell’avvenuta impugnazione di questo atto.
In proposito, si è statuito che “il provvedimento amministrativo emanato in violazione del diritto eurounitario (nella specie, rinnovo di una concessione demaniale marittima) non va considerato nullo, ma è affetto da un vizio di illegittimità non diverso da quello che discende dal contrasto con il diritto interno, esso diventa inoppugnabile se non impugnato nel termine di decadenza” (Cons. Stato, sez. VI, 18 novembre 2019 n. 7874; sez. VI, 10 dicembre 2015, n. 5630; Sez. III, 08 settembre 2014, n. 4538; sez. VI, 15 febbraio 2012, n. 750; sez. VI, 31 marzo 2011, n. 1983; Cons. giust. amm. sic. 21 aprile 2010, n. 553; Cons. Stato, sez. VI, 4 aprile 2008, n. 1414).
Dunque, quand’anche la clausola risultasse nulla o annullabile, la mancata tempestiva proposizione dell’impugnazione da parte dell’interessato non consentirebbe la disapplicazione ad opera del decidente.
In ragione di quanto sinora osservato, discende l’irrilevanza del chiesto rinvio pregiudiziale alla Corte di giustizia, circa la disapplicazione degli atti endoprocedimentali contrari al diritto euro-unitario.
Sul punto, giova rimarcare come “L’articolo 267 TFUE deve essere interpretato nel senso che un giudice nazionale avverso le cui decisioni non possa proporsi ricorso giurisdizionale di diritto interno deve adempiere il proprio obbligo di sottoporre alla Corte una questione relativa all’interpretazione del diritto dell’Unione sollevata dinanzi ad esso, a meno che constati che tale questione non è rilevante o che la disposizione di diritto dell’Unione di cui trattasi è già stata oggetto d’interpretazione da parte della Corte o che la corretta interpretazione del diritto dell’Unione s’impone con tale evidenza da non lasciare adito a ragionevoli dubbi” (Corte di giustizia UE, grande sezione, 6 ottobre 2021, C-561/19, Consorzio Italian Management e Catania Multiservizi; 4 ottobre 2018, Commissione c. Repubblica francese, C-416/17, punto 110; 15 settembre 2005, Intermodal Transports, C-495/03, punto 33; 4 novembre 1997, Parfums Christian Dior, C-337/95, punto 29; 6 ottobre 1982, C-283/81, Cilfit, punto 21).
Alla luce del consolidato orientamento richiamato (applicato costantemente da parte della giurisprudenza di questo Consiglio v. da ultimo sez. IV, n. 146 del 2022), va evidenziato come il rinvio pregiudiziale risulti irrilevante, in ragione dell’insussistenza dell’asserita nullità della clausola escludente del bando di garo.
Parimenti, sui punti asseritamente controversi e rispetto ai quali si è domandato l’intervento interpretativo della Corte di giustizia, la suddetta Corte ha già avuto modo di pronunciarsi.
​​​​​​​Infine, anche la Corte costituzionale ha escluso che, in materia di appalti, prevalga sempre e comunque, senza deroghe e bilanciamenti, il favor per la tutela giudiziaria domandata dal ricorrente (cfr. Corte cost. n. 271 del 2019).",Contratti della Pubblica amministrazione
https://www.giustizia-amministrativa.it/web/guest/-/annullamento-straordinario-dell-ordinanza-del-sindaco-di-messina-che-obbliga-chi-intende-attraversare-lo-stretto-di-messina-a-registrarsi,"
Annullamento straordinario dell’ordinanza del Sindaco di Messina che obbliga chi intende attraversare lo stretto di Messina a registrarsi
","Numero 00735/2020  e data 
        		07/04/2020 Spedizione


REPUBBLICA ITALIANA
Consiglio di Stato
Sezione Prima
Adunanza di Sezione del 7 aprile 2020
NUMERO AFFARE 00260/2020
OGGETTO:
Ministero dell'interno. 
Ordinanza del sindaco di Messina n. 105 del 5 aprile 2020. Annullamento straordinario ex art. 138 del decreto legislativo 18 agosto 2000, n. 267. Richiesta di parere.


LA SEZIONE
Vista la nota n. prot. 17102/110/13 del 7 aprile 2020 con la quale il Ministero dell’interno ha chiesto il parere del Consiglio di Stato sull’affare consultivo in oggetto;
Vista la nota n. prot. 4082 del 7 aprile 2020 con la quale la Presidenza del Consiglio dei ministri ha inoltrato la richiesta di parere al Consiglio di Stato, “autorizzata dal Ministro dell'interno in esito alla deliberazione del Consiglio dei ministri di ieri, per l'avvio del procedimento di annullamento governativo straordinario, ex art. 138 D.Lgs. 18.8.2000, n. 267, dell'ordinanza sindacale di Messina 5 aprile 2020, n. 105”.
Esaminati gli atti e udito il relatore, consigliere Paolo Carpentieri;

Premesso:
1. Con la nota n. prot. 17102/110/13 del 7 aprile 2020 la Presidenza del Consiglio dei ministri ha chiesto il parere del Consiglio di Stato sulla proposta di annullamento straordinario dell’ordinanza n. 105 del 5 aprile 2020, avente ad oggetto “Ordinanza contingibile e urgente ex art. 50 D. Lgs. 267/2000. Misure urgenti per l’attuazione dei D.P.C.M. 8/3/2020, D.P.C.M. 9/3/2020 e D.P.C.M. 11/3/2020. Attraversamento dello Stretto di Messina attivazione del sistema di prenotazione online www.sipassaacondizione.comune.messina.it. Revoca Ordinanza Sindacale n. 80 del 26 marzo 2020 e disciplina utilizzo banca dati finalizzata alla verifica delle condizioni per l’attraversamento dello Stretto”. 
2. L’ordinanza del Sindaco di Messina n. 105 del 5 aprile 2020 introduce l’obbligo per “Chiunque intende fare ingresso in Sicilia attraverso il Porto di Messina (Rada San Francesco, Porto Storico), sia che viaggi a piedi sia che viaggi a bordo di un qualsiasi mezzo di trasporto” di registrarsi, almeno 48 ore prima dell’orario previsto di partenza, “nel sistema di registrazione on-line www.sipassaacondizione.comune.messina.it, disponibile sul web e sulla pagina istituzionale del Comune di Messina”, fornendo una serie di dati identificativi personali e relativi alla località di provenienza, a quella di destinazione e ai motivi del trasferimento, e di “Attendere il rilascio da parte del Comune di Messina, e per esso della Polizia Municipale alla quale è demandata l’attuazione e la vigilanza sulla esecuzione della presente Ordinanza, del Nulla Osta allo spostamento”. L’ordinanza esclude dal suo ambito di applicazione “i mezzi di soccorso e [al]le Forze dell’Ordine e di Polizia che viaggiano per motivi di servizio” e prevede poi un regime semplificato per i passeggeri viaggiatori c.d. “pendolari dello Stretto” (per i quali la prenotazione on-line verrà eseguita solo la prima volta senza bisogno di ripetere la procedura giornalmente). Al punto 8 dell’ordinanza si prevede correlativamente che “Chiunque intende fuoriuscire dalla Sicilia attraverso i collegamenti navali del Porto di Messina (Rada San Francesco e Porto Sorico) è tenuto a registrarsi accedendo al portale www.sipassaacondizione.comune.messina.it prima dell’imbarco”. L’ordinanza entrerà in vigore alle ore 00.01 dell’8 aprile 2020 e avrà efficacia fino al 13 aprile 2020, e sarà prorogabile qualora dovessero ancora sussistere i caratteri di contingibilità ed urgenza che l’hanno determinata.
3. Il Ministero dell’interno, premessa un’ampia ricostruzione del quadro normativo emergenziale vigente conseguente alla dichiarazione dello stato di emergenza epidemiologica da COVID-19, deliberata dal Consiglio dei Ministri il 31 gennaio 2020, ha rilevato che “a seguito dell’emanazione del D.L. n. 19/2020 viene puntualmente delineato il regime delle competenze, accentrando - stante la gravità e dimensione nazionale dell’emergenza - a livello statale il potere di regolamentare gli interventi e le misure di contenimento, in special modo per quanto riguarda le prescrizioni che incidono su diritti anche di rango costituzionale, in relazione alle quali l’ordinamento ha, quindi, stabilito una clausola di salvaguardia generale a tutela dell’unità dell’ordinamento della Repubblica . . . finalizzata a contemperare l’esigenza di assicurare, alle Regioni e ai Comuni, adeguati ambiti funzionali volti a consentire mirati interventi sui territori di competenza, rispetto all’evolversi localmente del rischio epidemiologico, con l’esigenza di salvaguardare il ruolo dello Stato di garante dei livelli essenziali delle prestazioni concernenti i diritti civili e sociali di cui all’articolo 117, comma 2, lett. m) della Costituzione”. In tale contesto, ha osservato il Ministero, sarebbe ammessa per i Comuni “esclusivamente la possibilità di intervenire con ordinanze all’interno e conformemente alla cornice delineata dai provvedimenti statali ovvero da quelli regionali, questi ultimi nei limiti specificati dalla disposizione di legge richiamata”. 
4. Il Ministero ha altresì evidenziato che “tale clausola di salvaguardia era stata già introdotta dall’articolo 35 del decreto-legge n. 9 del 2 marzo 2020, il quale aveva espressamente disposto che «..a seguito dell’adozione delle misure statali di contenimento e gestione dell’emergenza epidemiologica da Covid-19 non possono essere adottate e, ove adottate sono inefficaci, le ordinanze sindacali contingibili e urgenti dirette a fronteggiare l’emergenza predetta in contrasto con le misure statali»”, ragion per cui “Compete al Governo centrale un ruolo di vigilanza affinché le misure a tutela della salute adottate dagli enti territoriali non limitino arbitrariamente i diritti fondamentali dei cittadini, tra cui la libertà di movimento la quale, come noto, è tutelata dall’articolo 16 della Costituzione in base a una riserva di legge di natura rinforzata”.
5. In tale contesto normativo, rileva il Ministero, l’ordinanza del Sindaco di Messina n. 105 del 5 aprile 2020 presenterebbe molteplici profili di illegittimità e, “oltre a esorbitare dal potere provvedimentale attribuito al sindaco dall’art. 50 del TUOEL e a denunciare un evidente contrasto con le misure emergenziali statali” finirebbe per ledere “diritti costituzionalmente sanciti” invadendo “per diversi aspetti, settori che la Costituzione assegna alla potestà legislativa statale esclusiva” (tra i quali il Ministero evidenzia gli artt. 3, 117, e 118 della Costituzione, nonché la disciplina di derivazione comunitaria in materia di protezione di dati personali, di cui al decreto legislativo 30 giugno 2003, n. 196, e le materie statali dell’ordine e della sicurezza pubblica e della profilassi internazionale, di cui all’art. 117, secondo comma lett. q), della Costituzione).
6. Conclude pertanto il Ministero che l’ordinanza del Sindaco di Messina n. 105 del 5 aprile 2020 sia lesiva dell’unità dell’ordinamento e invasiva di settori attribuiti alla potestà legislativa statale.
7. Analogamente la Presidenza del Consiglio dei ministri, nella nota di trasmissione n. prot. 4082 del 7 aprile 2020, nel condividere la richiesta di parere del Ministro dell'interno, ha evidenziato come l’ordinanza sindacale di Messina 5 aprile 2020, n. 105 appaia fra l'altro affetta da un quantomeno triplice profilo di violazione dell'articolo 3 del decreto-legge 25 marzo 2020, n. 19, chiarendo che la sua conseguente inefficacia, chiaramente statuita per legge, non elide “l’interesse governativo all'annullamento, a tutela dell'unitarietà dell'ordinamento della Repubblica, occorrendo comunque rimuoverla quantomeno per esigenze di chiarezza e univocità dei precetti cui i cittadini devono attenersi”.
Considerato:
1. Il Ministero dell’interno ha chiesto il parere di questo Consiglio di Stato per la proposta di annullamento straordinario dell’ordinanza del Sindaco di Messina n. 105 del 5 aprile 2020, ai sensi dell’art. 138 del testo unico delle leggi sull'ordinamento degli enti locali di cui al decreto legislativo 18 agosto 2000, n. 267 e dell’art. 2, comma 3, lettera p), della legge n. 400 del 1988.
2. L’art. 2, comma 3, lettera p), della legge n. 400 del 1988 include, tra le “Attribuzioni del Consiglio dei ministri”, “le determinazioni concernenti l'annullamento straordinario, a tutela dell'unità dell'ordinamento, degli atti amministrativi illegittimi, previo parere del Consiglio di Stato e, nei soli casi di annullamento di atti amministrativi delle regioni e delle province autonome, anche della Commissione parlamentare per le questioni regionali” (la seconda parte del periodo, relativa alle regioni e alle province autonome, è stata, come è noto, annullata dalla Corte costituzionale, con la sentenza 21 aprile 1989, n. 229, in ragione della riconosciuta natura costituzionale dell’autonomia di tali enti territoriali). 
L’art. 138 del decreto legislativo 18 agosto 2000, n. 267, prevede che “In applicazione dell'articolo 2, comma 3, lettera p), della legge 23 agosto 1988, n. 400, il Governo, a tutela dell'unità dell'ordinamento, con decreto del Presidente della Repubblica, previa deliberazione del Consiglio dei Ministri, su proposta del Ministro dell'interno, ha facoltà, in qualunque tempo, di annullare, d'ufficio o su denunzia, sentito il Consiglio di Stato, gli atti degli enti locali viziati da illegittimità”. 
3. La giurisprudenza è pacifica nell’ammettere la perdurante vigenza, con riguardo agli enti locali, delle norme ora richiamate, pur dopo la riforma del titolo V della Costituzione introdotta con la legge costituzionale n. 3 del 2001, in quanto compatibile con le prerogative riconosciute agli enti locali dal nuovo Titolo V, se applicate nelle materie riservate alla competenza esclusiva dello Stato (si vedano, tra gli altri, i pareri di questa Sezione n. 1588 del 2010, n. 1675 del 2009, n. 1796 del 2008, n. 1707 del 2007, n. 1481 del 2006, n. 9771 del 2005, n. 1313 del 2003). 
Tale orientamento merita in questa sede di essere senz’altro confermato, con l’ulteriore considerazione che la perdurante attualità e rilevanza di tale istituto, in un quadro di razionale equilibrio tra i poteri dello Stato e tra questi e le autonomie territoriali, è resa particolarmente evidente a fronte di fenomeni di dimensione globale quali l’attuale emergenza sanitaria da pandemia che affligge il Paese, dinanzi ai quali l’unitarietà dell’ordinamento giuridico, pur nel pluralismo autonomistico che caratterizza la Repubblica, costituisce la precondizione dell’ordine e della razionalità del sistema, in relazione ai fondamentali principi di solidarietà e di uguaglianza, formale e sostanziale, che ne rappresentano le basi fondative generali.
4. Riguardo al parere del Consiglio di Stato, la Sezione evidenzia altresì la perdurante vigenza della norma contenuta nell’art. 2 della legge n. 400 del 1988, pur dopo l’entrata in vigore del codice del processo amministrativo, allegato al decreto legislativo n. 104 del 2010, poiché l’abrogazione del secondo periodo del comma 26 dell’art. 17 della legge n. 127 del 1997 (che aveva mantenuto “fermo il combinato disposto dell'articolo 2, comma 3, della legge 23 agosto 1988, n. 400, e dell'articolo 33 del testo unico delle leggi sul Consiglio di Stato, approvato con regio decreto 26 giugno 1924, n. 1054”), disposta inizialmente dal n. 18 del comma 1 dell’art. 4 dell’allegato 4 al suddetto codice del processo amministrativo, è stata poi – significativamente – soppressa dal primo decreto correttivo e integrativo del codice, introdotto con il decreto legislativo 15 novembre 2011, n. 195 [art. 1, comma 3, lett. b), n. 7)].
5. È noto che sono state proposte nel tempo diverse ricostruzioni giuridiche del potere di annullamento straordinario. Come ricordato dalla Corte costituzionale (sentenza n. 229 del 1989, nonché sentenze n. 24 del 1957, n. 23 del 1959, nn. 73 e 74 del 1960, n. 128 del 1963, n. 4 del 1966), con riferimento alla previgente previsione di cui all’art. 6 del regio decreto n. 383 del 1934, taluni avevano configurato il potere di annullamento straordinario come una forma speciale di controllo sugli atti, altri come un strumento analogo all’autotutela e all’annullamento di ufficio, altri ancora avevano valorizzato la discrezionalità dell'intervento riconducendo tale potere all’attività di “alta amministrazione” o di “indirizzo politico”. 
In realtà, come sottolineato dal medesimo Giudice delle leggi nella sentenza citata, l’atto reca in sé sia elementi e profili propri del controllo di legittimità sugli atti, sia elementi e profili di peculiare specialità “che tendono ad avvicinare il potere stesso all'amministrazione attiva, in relazione sia alla facoltatività dell'annullamento, sia all'inesistenza di un limite temporale per il suo esercizio, sia all'ampia discrezionalità della valutazione relativa alla presenza di un interesse attuale di carattere generale in grado di giustificare l'intervento straordinario del Governo” (Corte cost., sentenza n. 229 del 1989, cit.). 
Nell’atto di cui trattasi convivono, dunque, elementi propri dell’ordinario controllo di legittimità insieme ad elementi di straordinarietà della misura che, per essere preordinata primariamente a tutela dell’unità dell’ordinamento e per essere rimessa alla decisione dei vertici istituzionali dello Stato (delibera del Consiglio dei ministri) e alla emanazione del Capo dello Stato, che rappresenta l’unità della Repubblica in tutte le sue articolazioni e manifestazioni istituzionali, si pone su un piano di alta amministrazione e richiede, per il suo esercizio, che gli elementi di illegittimità che viziano l’atto assumano una connotazione e una rilevanza tali costituire una lesione concreta e attuale all’unitarietà dell’ordinamento giuridico nazionale. 
In questo senso, nell’annullamento straordinario del Capo dello Stato l’elemento finalistico – la tutela dell’unità dell’ordinamento, da assicurarsi mediante l’esercizio di poteri straordinari di alta amministrazione – presenta un’evidente prevalenza sull’elemento causale oggettivo della rilevazione di vizi di illegittimità dell’atto da annullare. 
In altri termini, le illegittimità dell’atto annullato, che vengono in rilievo soprattutto e naturalmente (ma non solo) sotto il profilo dell’incompetenza dell’ente locale, funzionale e/o territoriale, in termini di esorbitanza dai fisiologici limiti di attribuzione dell’ente locale medesimo, rilevano solo in quanto mezzo o strumento attraverso il quale si attua la lesione dell’unità dell’ordinamento giuridico, la cui tutela costituisce il fine precipuo dell’istituto straordinario in esame. 
Tale potere – intende ribadire la Sezione - trova la sua ragion d’essere nell’obbligo gravante sul Presidente del Consiglio dei Ministri, sancito dall’art. 95 Cost., di assicurare il mantenimento dell’unità di indirizzo politico ed amministrativo, nel quadro di unità e di indivisibilità della Repubblica, di cui all’art. 5 Cost. (Cons. Stato, sez. I, n. 1472/2003).
Risuona ancora attuale quanto, a suo tempo, ha ritenuto la Corte costituzionale secondo cui “Quello dell'annullamento in qualunque tempo, da parte del Governo, degli atti amministrativi inficiati da vizi di legittimità, quando lo esigano ragioni di interesse pubblico, è un istituto che risale alla fondazione dello Stato italiano. Considerato fin da allora come manifestazione essenziale della legalità e dell'unitarietà di direzione dell'ordinamento amministrativo dello Stato, esso fu sempre riconosciuto applicabile - nonostante l'originaria mancanza di espresse disposizioni di legge (dal 1865 sino al 1934 fecero riferimento a esso, per disciplinarne la procedura, soltanto i regolamenti di esecuzione della legge comunale e provinciale) - a tutti gli atti amministrativi, da qualsiasi autorità, statale o autarchica, promanassero. L'istituto, radicato nella tradizione del nostro Stato, e oggi contemplato dall'art. 6 T.U. com. e prov. 1934, ha sopra tutto la funzione di contribuire a mantenere in armonia con altri strumenti, quali, a es., l'unità dell'indirizzo amministrativo nell'azione del Governo (art. 95 Cost.) e il ricorso straordinario al Capo dello Stato (art. 16, n. 4, T.U. Cons. di Stato) - il carattere unitario dell'ordinamento della pubblica Amministrazione nonostante la molteplicità dell'articolazione di questo in una pluralità di organismi dotati di varia autonomia. Esso rappresenta un mezzo di autotutela dell'Amministrazione pubblica intesa come ordinamento unitario. Come dispongono di vari mezzi di autotutela (tra i quali, importantissimo, il potere di autoannullamento) le singole articolazioni - di volta in volta dotate o non di vita autonoma - nelle quali la pubblica Amministrazione si snoda, così, nella sua entità unitaria, l'Amministrazione dispone di quel particolare strumento di autotutela che é contemplato dall'art. 6 T.U. comunale e provinciale.  


Ritiene la Corte che questo specifico strumento, ordinato in modo da servire a un tempo alle esigenze della legalità e a quelle dell'interesse generale (senza il concorso del quale ne sarebbe illegittimo l'esercizio), e destinato a essere discrezionalmente impiegato - come si addice ai supremi uffici ai quali è attribuito in sede di alta amministrazione, non soltanto non contrasta con i principi costituzionali relativi all'organizzazione amministrativa dello Stato e alle autonomie locali, ma si inserisce in piena armonia nel sistema concepito dall'art. 5 Cost., nel quale il decentramento organico e istituzionale è ordinato in modo da non contrastare col carattere unitario dello Stato. Del resto, a meno che urti con altri precetti, non può ledere le autonomie il ripristino da parte dello Stato della legalità turbata da atti degli enti pubblici“ (Corte cost. n. 23/1959).
6. Così inquadrato il potere straordinario che il Governo intende esercitare nella fattispecie, a parere di questa Sezione sussistono appieno nel caso in esame i presupposti per il ricorso al potere governativo di annullamento straordinario a tutela dell’unità dell’ordinamento, contemplati dalle norme sopra richiamate.
6.1. Sotto un primo profilo, l’ordinanza del Sindaco di Messina n. 105 del 5 aprile 2020 dichiara espressamente (secondo e ultimo “Ritenuto” di pag. 1) di ritenere “necessario adottare, sull'intero territorio nazionale, ulteriori misure in materia di contenimento e gestione dell'emergenza epidemiologica da COVID-19”. Essa ha per destinatari, dichiaratamente, tutte le persone che intendano “fare ingresso in Sicilia attraverso il Porto di Messina (Rada San Francesco, Porto Storico), sia che viaggi a piedi sia che viaggi a bordo di un qualsiasi mezzo di trasporto”. È autoevidente, senza che occorra al riguardo aggiungere particolari motivazioni, che è del tutto inconfigurabile, nel vigente ordinamento giuridico, un potere del Sindaco di un Comune di dettare norme che possano trovare applicazione ed avere efficacia obbligante al di fuori del perimetro della propria circoscrizione territoriale.
Né può ammettersi che un simile effetto, del tutto abnorme, possa essere comunque conseguito in via indiretta, in ragione del fatto che, per ragioni fisiche e geografiche o legate alla concreta configurazione attuale delle infrastrutture e delle reti di comunicazione, sia necessario un qualche attraversamento del territorio comunale da parte di persone provenienti da altre aree territoriali e dirette verso altri comuni di destinazione. 
6.2. L’ordinanza oggetto di annullamento straordinario, inoltre, impone determinati obblighi di fare a tutte le persone che intendano “fare ingresso in Sicilia attraverso il Porto di Messina” consistenti nella registrazione, almeno 48 ore prima dell’orario previsto di partenza, nel sistema on-line www.sipassaacondizione.comune.messina.it, disponibile sul web e sulla pagina istituzionale del Comune di Messina, fornendo una serie di dati identificativi personali e relativi alla località di provenienza, a quella di destinazione e ai motivi del trasferimento. 
Sotto tale profilo la previsione in esame si pone in contrasto con l’art. 23 della Costituzione, che fa divieto a qualsiasi pubblica autorità di imporre ai cittadini prestazioni personali o patrimoniali “se non in base alla legge” (legge che, in questo caso, certamente non sussiste).
Per di più, è da notare, l’ordinanza sindacale n. 105, nel richiedere [pag. 5, punto 2, lett. g)] di “dichiarare di avere informato il Sindaco del Comune di destinazione, allegando la richiesta munita di apposito Visto/Nulla Osta del Sindaco”, impone ai Sindaci dei Comuni di destinazione un nuovo, atipico, dovere funzionale, consistente nel rilascio, a richiesta, di siffatto nulla osta, il che ulteriormente dimostra l’abnormità, sotto questo profilo, dell’ordinanza in esame. 
6.3. L’ordinanza in esame si pone dunque in contrasto con il principio di uguaglianza espresso dall’art. 3 Cost., poiché introduce una irragionevole disparità di trattamento nei confronti delle persone che per motivi legittimi hanno necessità di attraversare lo Stretto, rispetto alla generalità dei cittadini sul restante territorio nazionale.
6.4. Ma soprattutto l’ordinanza in questione, nella parte in cui introduce, senza alcuna base di legge, un potere comunale di previa autorizzazione all’ingresso e al transito sul territorio comunale (obbligo di “Attendere il rilascio da parte del Comune di Messina, e per esso della Polizia Municipale . . . del Nulla Osta allo spostamento”), si pone in contrasto diretto ed evidente con la libertà personale e la libertà di circolazione previste dalla Parte I, Titolo I (Rapporti civili) della Costituzione, artt. 13 e 16. L’art. 13 ammette, quale unica deroga alla libertà personale “inviolabile” (a parte gli atti dell’Autorità giudiziaria, nei soli casi e modi previsti dalla legge), “In casi eccezionali di necessità ed urgenza, indicati tassativamente dalla legge” i provvedimenti provvisori che l’autorità di pubblica sicurezza può adottare (e che devono essere comunicati entro quarantotto ore all'Autorità giudiziaria e, se questa non li convalida nelle successive quarantotto ore, si intendono revocati e restano privi di ogni effetto). L’art. 16 prevede che “Ogni cittadino può circolare e soggiornare liberamente in qualsiasi parte del territorio nazionale, salvo le limitazioni che la legge stabilisce in via generale per motivi di sanità o di sicurezza” (principio ribadito anche dall’art. 120 Cost.)
7. Sussistono e sono fondati altresì gli ulteriori profili di censura sollevati dal Ministero dell’interno. 
7.1. L’ordinanza sindacale in questione viola la disciplina di derivazione comunitaria in materia di protezione di dati personali, di cui al decreto legislativo 30 giugno 2003, n. 196, che costituisce senz’altro materia riservata alla potestà legislativa esclusiva statale (cfr. Corte cost., sentenza n. 271 del 2005), nella parte in cui impone, senza alcuna base di legge statale, alle persone di dichiarare e iscrivere, nel sito indicato, una pluralità di dati personali riservati in funzione dell’esercizio di un diritto fondamentale di circolazione costituzionalmente riconosciuto.
7.2. L’ordinanza in esame viola altresì le attribuzioni statali esclusive in materia di ordine e sicurezza pubblici (sulla cui spettanza allo Stato si veda la sentenza della Corte cost. n. 208 del 2018), nella parte in cui richiama, in motivazione, non meglio precisate esigenze di tutela dell’ordine e della sicurezza pubblica connesse al possibile verificarsi di rilevanti flussi di spostamenti di persone.
7.3. Essa viola infine anche le attribuzioni riservate allo Stato in materia di profilassi internazionale, di cui all’art. 117, secondo comma lett. q), della Costituzione, materia in appartenenza statale, come ribadito di recente dalla Consulta (sentenza n. 5 del 2018).
8. Sussistono altresì i plurimi profili di illegittimità, nel loro insieme tali da pregiudicare l’unitarietà dell’ordinamento, consistenti in dirette violazioni delle specifiche e puntuali disposizioni emergenziali statali.
8.1. Il decreto-legge 25 marzo 2020, n. 19, recante misure urgenti per fronteggiare l’emergenza epidemiologica da COVID-19, rimodulando in parte le misure già contemplate dai precedenti provvedimenti adottati in attuazione del decreto-legge 23 febbraio 2020, n. 6, ha disciplinato espressamente, negli artt. 2 e 3, in linea con il quadro costituzionale sopra richiamato, l’ambito della competenza per possibili interventi in sussidiarietà verticale (nel bilanciamento con i principi di adeguatezza e di proporzionalità) delle autonomie territoriali. L’art. 2 del decreto legge conferma la previsione che le misure di contenimento sono adottate con uno o più decreti del presidente del Consiglio dei Ministri, su proposta del Ministro della salute, sentiti i Ministri dell’interno, della difesa, dell’economia e delle finanze e gli altri competenti per materia. La disposizione prevede che vadano, altresì, sentiti i Presidenti delle regioni interessate, allorché le misure riguardino esclusivamente alcune specifiche regioni, ovvero il Presidente della Conferenza delle regioni e delle Province autonome nel caso in cui riguardino l’intero territorio nazionale. La stessa disposizione ha anche previsto la possibilità che tali decreti siano adottati su proposta delle autorità regionali e del Presidente della Conferenza, in base allo stesso criterio di competenza territoriale. L’art. 3 del citato decreto-legge ha delineato una cornice normativa all’interno della quale viene inquadrata l’adozione di misure urgenti, in particolare da parte delle Regioni, per il contrasto e il contenimento dell’emergenza in atto. In primo luogo è previsto che le ordinanze regionali adottate per ragioni di sanità possono essere emanate, nelle more dell’adozione dei decreti del Presidente del Consiglio dei Ministri, di cui all’art. 2, comma 1, dello stesso decreto legge, ma con efficacia limitata fino a tale momento e solamente per specifiche situazioni sopravvenute di aggravamento del rischio sanitario in tutto o in parte del territorio della regione o dei comuni interessati ed esclusivamente nell’ambito delle attività di loro competenza. Il comma 2 dello stesso articolo stabilisce che i Sindaci non possono adottare, a pena di inefficacia, ordinanze contingibili e urgenti dirette a fronteggiare l’emergenza in contrasto con le misure statali, ovvero eccedendo i limiti di oggetto di cui al precedente comma.
8.2. La disciplina statale vigente destinata a regolare i profili trattati dall’ordinanza sindacale n. 105 del 5 aprile 2020 è costituita, più in particolare, dal d.P.C.M. 22 marzo 2020, che ha introdotto [art. 1, comma 1, lettera b)] per tutte le persone fisiche il divieto di trasferirsi o spostarsi, con mezzi di trasporto pubblici o privati, in un comune diverso rispetto a quello in cui attualmente si trovano, salvo che per comprovate esigenze lavorative, di assoluta urgenza ovvero per motivi di salute, nonché dall’art. 2 del decreto del Ministro della salute, di concerto con il Ministro delle infrastrutture e trasporti n. 120 del 17 marzo 2020, modificato con successivo decreto 18 marzo 2020, n. 122 (e prorogato con ordinanza del Ministro della salute, di concerto con il Ministro delle infrastrutture e dei trasporti del 28 marzo 2020), che, con specifico riferimento all’attraversamento dello Stretto di Messina, ha disposto la sospensione del trasporto marittimo dei viaggiatori da e verso la Sicilia, la prosecuzione del solo trasporto delle merci possibilmente su unità di carico isolate non accompagnate, la limitazione degli spostamenti via mare dei passeggeri da Messina per Villa San Giovanni e Reggio Calabria e viceversa a sole 4 corse giornaliere A/R da effettuarsi nella fascia oraria dalle ore 6 alle 21 ed esclusivamente per gli appartenenti alle forze dell’ordine e alle forze armate, agli operatori sanitari pubblici e privati, ai lavoratori pendolari o per comprovate esigenze di lavoro, gravi motivi di salute e situazioni di necessità.
8.3. Le sopra richiamate previsioni normative non prevedono particolari modalità per la certificazione della sussistenza delle condizioni che legittimano lo spostamento sull’intero territorio nazionale. Solo con direttiva ai Prefetti del Ministro dell’interno dell’8 marzo 2020 è stato precisato che la sussistenza delle suddette condizioni debba essere comprovata tramite autocertificazioni da rendere agli organi di polizia preposti a vigilare sulla osservanza delle misure straordinarie imposte per il contenimento della diffusione dell’epidemia. In ogni caso non sono comunque previste preventive autorizzazioni o certificazioni.
8.4. Sussistono, dunque, i vizi di legittimità, per diretta violazione della normativa statale speciale sopra richiamata, come denunciati sia dal Ministero dell’interno, sia dalla Presidenza del Consiglio dei ministri, anche e tra l’altro perché l'ordinanza in esame viola i limiti di oggetto cui al comma 1 dell’art. 3 del decreto-legge n. 19 del 2020, con “incisione delle attività produttive e di quelle di rilevanza strategica per l'economia nazionale” (quali il transito e lo stesso trasporto di merci sullo stretto di Messina), in violazione del divieto sancito dal comma 1 dell’art. 3 ora citato, e perché non adduce adeguatamente quelle “specifiche situazioni sopravvenute di aggravamento del rischio sanitario verificatesi nel loro territorio o in una parte di esso” che sole avrebbero potuto legittimare l’adozione, “Nelle more dell'adozione dei decreti del Presidente del Consiglio dei ministri di cui all'articolo 2, comma 1, e con efficacia limitata fino a tale momento”, le a “introdurre misure ulteriormente restrittive, tra quelle di cui all'articolo 1, comma 2, esclusivamente nell'ambito delle attività di loro competenza”.
8.5. In presenza di emergenze di carattere nazionale, dunque, pur nel rispetto delle autonomie costituzionalmente tutelate, vi deve essere una gestione unitaria della crisi per evitare che interventi regionali o locali possano vanificare la strategia complessiva di gestione dell’emergenza, soprattutto in casi in cui non si tratta solo di erogare aiuti o effettuare interventi ma anche di limitare le libertà costituzionali.
Per le ragioni prima esposte, l’articolo 3 d.l. cit. riconosce un’autonoma competenza ai presidenti delle regioni e ai sindaci ma solo al ricorrere di questi presupposti e delle seguenti condizioni:
a.	nelle more dell'adozione dei decreti del Presidente del Consiglio dei ministri di cui all'articolo 2, comma 1, e con efficacia limitata fino a tale momento;
b.	in relazione a specifiche situazioni sopravvenute di aggravamento del rischio sanitario verificatesi nel loro territorio o in una parte di esso; tali circostanze, in applicazione delle ordinarie regole sulla motivazione del provvedimento amministrativo, non devono solo essere enunciate ma anche dimostrate;
c.	esclusivamente nell'ambito delle attività di loro competenza;
d.	senza incisione delle attività produttive e di quelle di rilevanza strategica per l'economia nazionale.
9. La Sezione osserva infine che, come correttamente rappresentato dalla Presidenza del Consiglio dei Ministri, l’inefficacia dell’ordinanza del Sindaco di Messina n. 105 del 5 aprile 2020, direttamente comminata dalla legge (art. 3, comma 2, del decreto-legge n. 19 del 2020) per le “ordinanze contingibili e urgenti dirette a fronteggiare l'emergenza in contrasto con le misure statali”, o eccedenti “i limiti di oggetto cui al comma 1”, non fa venir meno “l'interesse governativo all'annullamento, a tutela dell'unitarietà dell'ordinamento della Repubblica, occorrendo comunque rimuoverla quantomeno per esigenze di chiarezza e univocità dei precetti cui i cittadini devono attenersi”.
10. Sotto il profilo procedurale, deve infine evidenziarsi come sia in re ipsa, senza che occorra al riguardo addurre una particolare motivazione, l’urgenza di provvedere alla tempestiva rimozione dall’ordinamento giuridico dell’ordinanza sindacale oggetto di esame, urgenza che è dimostrata da tutte le considerazioni sopra svolte, oltre che dalla considerazione della particolare delicatezza della disciplina, che deve essere chiara e univoca, del transito attraverso lo stretto di Messina, che costituisce comunque il principale collegamento tra la terraferma e la Sicilia. Ne consegue, evidentemente, la non necessità di dare applicazione alle garanzie partecipative di cui all’art. 7 della legge n. 241 del 1990.
11. Per tutte le esposte considerazioni, è parere della Sezione che sussistano nella fattispecie i presupposti perché si provveda all’annullamento straordinario dell’ordinanza del Sindaco di Messina n. 105 del 5 aprile 2020, a tutela dell'unità dell'ordinamento, ai sensi degli articoli 2, comma 3, lettera p), della legge 23 agosto 1988, n. 400 e 138 del decreto legislativo 18 agosto 2000, n. 267.
P.Q.M.
Nei suesposti termini è il parere della Sezione.




IL SEGRETARIO
Carola Cafarelli
","Covid-19 – Sicilia - Ordinanza del Sindaco di Messina n. 105 del 5 aprile 2020 - Annullamento straordinario ex artt. 138, t.u. enti locali e 2, comma 3, lett. p), l. n. 400 del 1988 – Va disposto.

Va disposto l‘annullamento straordinario a tutela dell’unità dell'ordinamento, ai sensi degli artt. 138, t.u. enti locali e 2, comma 3, lett. p), l. n. 400 del 1988, dell’ordinanza del Sindaco di Messina n. 105 del 5 aprile 2020, che impone a “chiunque intende fare ingresso in Sicilia attraverso il Porto di Messina, sia che viaggi a piedi sia che viaggi a bordo di un qualsiasi mezzo di trasporto” l’obbligo di registrarsi, almeno 48 ore prima della partenza, “nel sistema di registrazione on-line www.sipassaacondizione.comune. messina.it, fornendo una serie di dati identificativi e di informazioni personali”, e di “Attendere il rilascio da parte del Comune di Messina del Nulla Osta allo spostamento, essendo necessaria una gestione unitaria della crisi per evitare che interventi regionali o locali possano vanificare la strategia complessiva di gestione dell’emergenza, soprattutto in casi in cui non si tratta solo di erogare aiuti o effettuare interventi ma anche di limitare le libertà costituzionali (1).
 
1) La Sezione ha espresso parere favorevole sulla proposta del Ministero dell’interno di annullamento straordinario a tutela dell’unità dell'ordinamento, ai sensi dell’art. 138 del testo unico delle leggi sull'ordinamento degli enti locali e dell’art. 2, comma 3, lettera p), della legge n. 400 del 1988, dell’ordinanza del Sindaco di Messina n. 105 del 5 aprile 2020, che intende imporre a “Chiunque intende fare ingresso in Sicilia attraverso il Porto di Messina, sia che viaggi a piedi sia che viaggi a bordo di un qualsiasi mezzo di trasporto” l’obbligo di registrarsi, almeno 48 ore prima della partenza, “nel sistema di registrazione on-line www.sipassaacondizione.comune.messina.it, fornendo una serie di dati identificativi e di informazioni personali, e di “Attendere il rilascio da parte del Comune di Messina del Nulla Osta allo spostamento”.
La Sezione ha in primo luogo ribadito (richiamando propri precedenti pareri: n. 1588 del 2010, n. 1675 del 2009, n. 1796 del 2008, n. 1707 del 2007, n. 1481 del 2006, n. 9771 del 2005, n. 1313 del 2003) la perdurante vigenza dell’istituto dell’annullamento straordinario degli atti degli enti locali, con riguardo alle materie riservate alla competenza esclusiva dello Stato, pur dopo la riforma del titolo V della Costituzione introdotta con la legge costituzionale n. 3 del 2001, nonché l’obbligatorietà del parere del Consiglio di Stato (stante la sopravvenuta abrogazione, ad opera del primo decreto correttivo e integrativo del codice del processo amministrativo - d.lgs. n. 195 del 2011 - della norma di abrogazione del secondo periodo del comma 26 dell’art. 17 della legge n. 127 del 1997, disposta inizialmente dal n. 18 del comma 1 dell’art. 4 dell’allegato 4 al suddetto codice).
La Sezione ha altresì evidenziato come l’istituto dell’annullamento straordinario a tutela dell’unità dell’ordinamento, lungi dal potersi considerare superato, evidenzia, oggi, una sua rinnovata attualità e rilevanza, proprio a fronte di fenomeni di dimensione globale quali l’attuale emergenza sanitaria da pandemia che affligge il Paese, al fine di garantire il razionale equilibrio tra i poteri dello Stato e tra questi e le autonomie territoriali. Tale potere - ha ribadito la Sezione - trova la sua ragion
d’essere nell’obbligo gravante sul Presidente del Consiglio dei ministri, sancito dall’art. 95 Cost., di assicurare il mantenimento dell’unità di indirizzo politico ed amministrativo, nel quadro di unità e di indivisibilità della Repubblica, di cui all’art. 5 Cost., come bene evidenziato da una non recente, ma non meno attuale, giurisprudenza della Consulta (sentenza n. 23 del 1959) secondo cui “L'istituto, radicato nella tradizione del nostro Stato, . . . ha sopra tutto la funzione di contribuire a mantenere in armonia . . . il carattere unitario dell'ordinamento della pubblica Amministrazione nonostante la molteplicità dell'articolazione di questo in una pluralità di organismi dotati di varia autonomia, inserendosi in piena armonia nel sistema concepito dall'art. 5 Cost., nel quale il decentramento organico e istituzionale è ordinato in modo da non contrastare col carattere unitario dello Stato”.
In questo senso, ha chiarito la Sezione, nell’atto di annullamento straordinario convivono, dunque, elementi propri dell’ordinario controllo di legittimità insieme ad elementi di straordinarietà della misura che, per essere preordinata primariamente a tutela dell’unità dell’ordinamento e per essere rimessa alla decisione dei vertici istituzionali dello Stato (delibera del Consiglio dei ministri) e alla emanazione del Capo dello Stato, che rappresenta l’unità della Repubblica in tutte le sue articolazioni e manifestazioni istituzionali, si pone su un piano di alta amministrazione e richiede, per il suo esercizio, che gli elementi di illegittimità che viziano l’atto assumano una connotazione e una rilevanza tali costituire una lesione concreta e attuale all’unitarietà dell’ordinamento giuridico nazionale. In questo senso, nell’annullamento straordinario del Capo dello Stato l’elemento finalistico – la tutela dell’unità dell’ordinamento, da assicurarsi mediante l’esercizio di poteri straordinari di alta amministrazione – presenta un’evidente prevalenza sull’elemento causale oggettivo della rilevazione di vizi di illegittimità dell’atto da annullare. In altri termini, le illegittimità dell’atto annullato, che vengono in rilievo soprattutto e naturalmente (ma non solo) sotto il profilo dell’incompetenza dell’ente locale, funzionale e/o territoriale, in termini di esorbitanza dai fisiologici limiti di attribuzione dell’ente locale medesimo, rilevano solo in quanto mezzo o strumento attraverso il quale si attua la lesione dell’unità dell’ordinamento giuridico, la cui tutela costituisce il fine precipuo dell’istituto straordinario in esame.
La Sezione ha dunque evidenziato come in presenza di emergenze di carattere nazionale, pur nel rispetto delle autonomie costituzionalmente tutelate, vi deve essere una gestione unitaria della crisi per evitare che interventi regionali o locali possano vanificare la strategia complessiva di gestione dell’emergenza, soprattutto in casi in cui non si tratta solo di erogare aiuti o effettuare interventi ma anche di limitare le libertà costituzionali.
Fatta questa premessa, la Sezione ha affermato che è del tutto inconfigurabile, nel vigente ordinamento giuridico, un potere del Sindaco di un Comune di dettare norme che possano trovare applicazione ed avere efficacia obbligante al di fuori del perimetro della propria circoscrizione territoriale. Né può ammettersi che un simile effetto, del tutto abnorme, possa essere comunque conseguito in via indiretta, in ragione del fatto che, per ragioni fisiche e geografiche o legate alla concreta configurazione attuale delle infrastrutture e delle reti di comunicazione, sia necessario un qualche attraversamento del territorio comunale da parte di persone provenienti da altre aree territoriali e dirette verso altri comuni di destinazione.
L’ordinanza oggetto di annullamento straordinario, inoltre, impone determinati obblighi di fare a tutte le persone che intendano “fare ingresso in Sicilia attraverso il Porto di Messina” consistenti nella registrazione, almeno 48 ore prima dell’orario previsto di partenza, nel sistema on-line www.sipassaacondizione.comune.messina.it, disponibile sul web e sulla pagina istituzionale del Comune di Messina, fornendo una serie di dati identificativi personali e relativi alla località di provenienza, a quella di destinazione e ai motivi del trasferimento.
Sotto tale profilo la previsione in esame si pone in contrasto con l’art. 23 Cost., che fa divieto a qualsiasi pubblica autorità di imporre ai cittadini prestazioni personali o patrimoniali “se non in base alla legge” (legge che, in questo caso, certamente non sussiste).
L’ordinanza in esame si pone altresì in contrasto con il principio di uguaglianza espresso dall’art. 3 Cost., poiché introduce una irragionevole disparità di trattamento nei confronti delle persone che per motivi legittimi hanno necessità di attraversare lo Stretto, rispetto alla generalità dei cittadini sul restante territorio nazionale.
Ma soprattutto l’ordinanza in questione, nella parte in cui introduce, senza alcuna base di legge, un potere comunale di previa autorizzazione all’ingresso e al transito sul territorio comunale (obbligo di “Attendere il rilascio da parte del Comune di Messina, e per esso della Polizia Municipale . . . del Nulla Osta allo spostamento”), si pone in contrasto diretto ed evidente con la libertà personale e la libertà di circolazione previste dagli artt. 13 e 16 Cost..
L’ordinanza viola infine anche le attribuzioni riservate allo Stato in materia di profilassi internazionale, di cui all’art. 117, secondo comma lett. q), Cost., materia in appartenenza statale, come ribadito di recente dalla Consulta (sentenza n. 5 del 2018).",Covid-19
https://www.giustizia-amministrativa.it/web/guest/-/l-adunanza-plenaria-pronuncia-sulla-possibilit-c3-a0-della-modifica-soggettiva-in-gara-del-rti-in-caso-di-perdita-dei-requisiti-di-partecipazione-ex-a,"
L’Adunanza plenaria pronuncia sulla possibilità della modifica soggettiva in gara del Rti in caso di perdita dei requisiti di partecipazione ex art. 80 del Codice dei contratti da parte del mandatario o di una delle mandanti
","N. 00002/2022REG.PROV.COLL.
N. 00018/2021 REG.RIC.A.P.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Adunanza Plenaria)
ha pronunciato la presente
SENTENZA
sul ricorso numero di registro generale 18 di A.P. del 2021, proposto da C.M.B. Società Cooperativa Muratori e Braccianti di Carpi in proprio e in qualità di mandataria del costituendo R.t.i,, Itinera s.p.a. , quale mandante del costituendo R.t.i., in persona del legale rappresentante pro tempore, rappresentati e difesi dagli avvocati Marco Annoni, Giuseppe Morbidelli, con domicilio digitale come da PEC da Registri di Giustizia e domicilio eletto presso lo studio Marco Annoni in Roma, via Udine 6; 

contro
Consorzio Stabile Medil  s.c.p.a., in persona del legale rappresentante pro tempore, rappresentato e difeso dagli avvocati Andrea Abbamonte, Arturo Cancrini, Gianluigi Pellegrino, Mariano Maggi, con domicilio digitale come da PEC da Registri di Giustizia; 

nei confronti
Autostrade per l'Italia s.p.a., in persona del legale rappresentante pro tempore, rappresentato e difeso dall'avvocato Arrigo Varlaro Sinisi e Massimo Gentile, con domicilio digitale come da PEC da Registri di Giustizia e domicilio eletto presso il loro studio in Roma, via Sebino, 29,

e con l'intervento di
ad opponendum:Valori sc..a r.l. Consorzio Stabile, in persona del legale rappresentante pro tempore, rappresentato e difeso dall'avvocato Patrizia Stallone, con domicilio digitale come da PEC da Registri di Giustizia; 

per la riforma
della sentenza breve del Tribunale amministrativo regionale per la Toscana (Sezione Seconda) n. 00217/2021, resa tra le parti;

Visti il ricorso in appello e i relativi allegati;
Visti gli atti di costituzione in giudizio di Autostrade per L'Italia s.p.a. e di Consorzio Stabile Medil s.c.p.a.;
Visti tutti gli atti della causa;
Relatore nell'udienza pubblica del giorno 13 dicembre 2021 il Cons. Oberdan Forlenza e uditi per le parti gli avvocati Giuseppe Morbidelli, Marco Annoni, Andrea Abbamonte, Mariano Maggi, Gianluigi Pellegrino, Massimo Gentile, Francesco Vagnucci, in sostituzione dell'Avv. Patrizia Stallone, e Arturo Cancrini.;
Ritenuto e considerato in fatto e diritto quanto segue.

FATTO
1.Con l’ordinanza 18 ottobre 2021 n. 6959, la V Sezione del Consiglio di Stato ha rimesso a questa Adunanza Plenaria la causa in esame, perché la stessa, salva la facoltà di decidere la causa nel merito, esprima il proprio avviso in ordine a seguenti quesiti:
-	“se sia possibile interpretare l’art. 48, commi 17, 18 e 19 – ter d.lgs. 18 aprile 2016, n. 50 nel senso che la modifica soggettiva del raggruppamento temporaneo di imprese in caso di perdita dei requisiti di partecipazione ex art. 80 da parte del mandatario o di una delle mandanti è consentita non solo in fase di esecuzione, ma anche in fase di gara”;
-	in caso di risposta positiva al primo quesito, “precisare la modalità procedimentale con la quale detta modifica possa avvenire, se, cioè, la stazione appaltante sia tenuta, anche in questo caso, ed anche qualora abbia già negato la autorizzazione al recesso che sia stata richiesta dal raggruppamento per restare in gara avendo ritenuto intervenuta la perdita di un requisito professionale, ad interpellare il raggruppamento, assegnando congruo termine per la riorganizzazione del proprio assetto interno tale da poter riprendere la propria partecipazione alla gara”.
2. La controversia in esame attiene alla gara ristretta per l’affidamento dei “lavori di ampliamento della terza corsia tratto Firenze Sud – Incisa, Lotto 2B+1S, da progressiva km 306+986 a km 318+511”, per importo a base d’asta di € 317.356.622,78.
Espletata la fase di prequalifica, erano invitati a presentare offerta, tra gli altri, il r.t.i. – raggruppamento temporaneo di imprese con C.M.B. Società cooperativa Muratori e Braccianti di Carpi come mandataria e Itinera s.p.a. quale mandante e il r.t.i. con Consorzio Stabile Medil s.c.p.a. quale mandataria e Consorzio Stabile S.A.C. s.c. a r.l. e Consorzio Stabile Valori s.c. a r.l. quali mandanti.
Nella graduatoria conclusiva delle operazioni di gara il r.t.i. Medil risultava primo graduato, ed era, pertanto, sottoposto a verifica di congruità ai sensi dell’art. 97, comma 3, d.lgs. 18 aprile 2016, n. 50.
In corso di espletamento della verifica di anomalia, il 27 aprile 2020 il r.t.i. Medil inviava ad A.s.p.i. una nota con la quale rappresentava la “possibilità di una mera riduzione della compagine del RTI” per aver la mandante Consorzio Valori espresso la volontà di recedere dal raggruppamento ai sensi dell’art. 48, comma 19, d.lgs. 18 aprile 2016, n. 50; allegava una tabella con la nuova articolazione delle quote di partecipazione delle imprese al raggruppamento in seguito al recesso della mandante.
Verificata la congruità dell’offerta, la commissione giudicatrice formulava proposta di aggiudicazione a favore del r.t.i. Medil, il quale, tuttavia, con provvedimento del 27 novembre 2020, veniva escluso dalla procedura di gara.
Nel provvedimento di esclusione, il r.u.p.
- rilevato, preliminarmente, che il recesso del Consorzio Valori e la conseguente richiesta di rimodulazione del raggruppamento formulata dalla capogruppo mandataria, “non indica[va] in alcun modo quali siano le concrete e sopravvenute esigenze organizzative in ragione delle quali la mandante Valori intend[esse] recedere dal costituendo RTI Medil”;
- dato conto di avere adottato, immediatamente prima della presentazione della predetta richiesta di rimodulazione del raggruppamento in seguito a recesso, nei confronti del Consorzio Valori cinque risoluzioni contrattuali per grave inadempimento in fase di esecuzione di altrettanti contratti di appalto di lavori, nonché due provvedimenti di revoca dell’aggiudicazione per suo fatto colpevole, in ragione dei quali era già stata disposta l’esclusione da una procedura di gara in corso di svolgimento e la revoca di un’aggiudicazione per la causa di esclusione di cui all’art. 80, comma 5, lett. c) e c-ter) d.lgs. n. 50 del 2016;
- ritenuto, pertanto, che il Consorzio Valori si fosse reso responsabile nei confronti di A.s.p.i. di “significative e persistenti carenze nell’esecuzione di precedenti contratti d’appalto che hanno causato la risoluzione per inadempimento contrattuale” rilevanti come causa di esclusione ai sensi dell’art. 80, comma 5, lett. c-ter del codice dei contratti pubblici, come pure di condotte qualificabili come “gravi illeciti professionali” di cui all’art. 80, comma 5, lett. c) del codice “tali da rendere dubbia l’integrità e l’affidabilità”, per essere gli inadempimenti “numerosi, ravvicinati nel tempo e coevi allo svolgimento della procedura di gara in oggetto”;
- rigettava la richiesta di autorizzazione alla modifica soggettiva del raggruppamento in riduzione ai sensi dell’art. 48, comma 19, del codice per mancata esplicitazione delle esigenze organizzative che legittimavano la richiesta di recesso del Consorzio Valori dal raggruppamento e, comunque, considerato il breve lasso di tempo trascorso tra i provvedimenti di risoluzione e di revoca e la comunicazione di recesso, per essere detta richiesta (da ritenersi) “finalizzata ad eludere la perdita di un requisito di partecipazione alla gara da parte della mandante Valori” in quanto incorsa nelle cause di esclusione predette;
- in conclusione, disponeva l’esclusione dalla procedura di gara del r.t.i. Medil per mancanza dei requisiti di cui all’art. 80, comma 5, lett. c) e c – ter) d.lgs. n. 50 del 2016 in capo alla mandante Valori.
3. Il Consorzio Stabile Medil impugnava, con ricorso e successivi motivi aggiunti, il provvedimento di esclusione dalla procedura nonché il successivo provvedimento del 7 dicembre 2020, di aggiudicazione della gara al secondo graduato, r.t.i. C.M.B.
Il ricorso era articolato sostanzialmente in tre censure:
a) violazione di legge: la stazione appaltante aveva violato il combinato disposto dell’art. 48, commi 17, 18, 19, 19 – bis e 19 – ter, da leggersi nel senso che la modifica soggettiva del raggruppamento per perdita dei requisiti di partecipazione di cui all’art. 80 del codice dei contratti pubblici da parte del mandatario ovvero di uno dei mandanti non determina l’esclusione del raggruppamento dalla procedura anche se si verifica in fase di gara (oltre che nella fase di esecuzione del contratto);
b) vizi procedurali: la stazione appaltante aveva disposto l’esclusione senza comunicare l’avvio del procedimento e, dunque, senza consentire di partecipare e interloquire sulle supposte ragioni di inaffidabilità e, così, in violazione dell’art. 3 l. n. 241 del 1990;
c) eccesso di potere: le pregresse vicende professionali che avevano portato al giudizio di inaffidabilità nei suoi confronti erano state ricostruite in maniera inesatta, per cui la decisione di escluderla si fondava su di una motivazione non veritiera, illogica, irragionevole ed era conseguenza di un grave difetto di apprezzamento e di macroscopico sviamento (in gran parte dei casi, si era pervenuti alla risoluzione del contratto non per suoi inadempimenti ma per la condotta della stazione appaltante e le due revoche erano dovute alla negazione del legittimo esercizio della sua facoltà di sciogliersi dal vincolo derivante dall’aggiudicazione).
Si costituivano in giudizio A.s.p.i. e C.M.B., quest’ultima proponendo anche ricorso incidentale con il quale contestava la valutazione di congruità dell’offerta del r.t.i. Medil.
Il TAR Toscana, sez. II, con sentenza 10 febbraio 2021, n. 217, accoglieva il ricorso e i motivi aggiunti, ritenendo preferibile la lettura delle disposizioni citate nel primo motivo di ricorso, nel senso di ritenere consentita la modifica soggettiva del raggruppamento anche in corso di gara, qualora uno dei componenti incorra nella perdita dei requisiti di partecipazione ex art. 80, in quanto:
a) maggiormente aderente al testo delle norme: i commi 17, 18 e 19 hanno ad oggetto sopravvenienze nella fase di esecuzione del contratto, e tra queste è indicata anche la perdita dei requisiti di cui all’art. 80, il comma 19 – ter, richiamando quei commi nel loro complesso, senza operare alcuna differenziazione, ne estende l’intera disciplina alla fase di gara, ivi compresa, dunque, la possibilità dell’insorgenza della causa di esclusione di cui all’art. 80, comma 5, del codice;
b) coerente con la ratio della novella legislativa che aveva introdotto il comma 19 – ter) all’interno dell’art. 48 del codice dei contratti pubblici con l’intento di derogare al principio di immodificabilità alla composizione del raggruppamento per evitare che un intero raggruppamento fosse escluso dalla gara a causa di eventi sopraggiunti comportanti la perdita dei requisiti di ordine generale da parte di un’impresa componente e, così, garantire la partecipazione degli operatori “sani” costituti in raggruppamento, salvaguardando al contempo l’interesse pubblico della stazione appaltante a non perdere offerte utili;
c) risultava rispettata la condizione per la quale la modifica soggettiva non deve perseguire finalità elusive della mancanza di un requisito di partecipazione; il che impone che si possa acconsentirvi solo in caso di “perdita” sopravvenuta di un requisito già sussistente alla data della domanda di partecipazione e non anche nel caso di “mancanza” originaria dello stesso;
d) supportata dall’interpretazione logica e costituzionalmente orientata: tutte le vicende sopravvenute previste dai commi 17 e 18, per le quali è consentita la modifica soggettiva del raggruppamento in fase di gara, sono altrettanti casi di perdita di requisiti di ordine generale, tutti ugualmente richiesti dall’art. 80 per la partecipazione, onde sarebbe contrario ai principi di ragionevolezza, uguaglianza, proporzionalità e logicità prevedere conseguenze diverse (l’esclusione dalla gara a fronte della permanenza in gara) a seconda che l’impresa raggruppata sia interessata da una procedura fallimentare o raggiunta da una interdittiva antimafia ovvero sia interessata, ad esempio, dalla sopravvenienza di un DURC negativo o di un accertamento sull’avvenuta commissione di un grave illecito professionale, senza che sia possibile, per dar giustificazione, distinguere tra una maggiore imputabilità soggettiva di un evento rispetto ad un altro, visto che in materia di appalti le cause di esclusione assumono rilievo a livello oggettivo a prescindere dall’atteggiamento psicologico del concorrente;
e) di più facile applicazione a livello pratico, per consentire la continuazione della procedura con il medesimo raggruppamento, sia pure in diversa composizione.
La sentenza concludeva nel senso che A.s.p.i. avrebbe dovuto consentire la rimodulazione del raggruppamento previa apertura di un dialogo procedimentale, mentre il ricorso incidentale di C.M.B. era dichiarato inammissibile e comunque infondato poiché articolato in censure generiche e parziali.
4. Proposto appello da C.M.B., con ordinanza del 14 maggio 2021, n. 2583, questo Consiglio di Stato, sez. V, ha accolto l’istanza di sospensione dell’esecutività della sentenza, proposta dall’appellante.
In particolare, il primo motivo dell’appello proposto da C.M.B. (con il secondo si contesta il rigetto del ricorso incidentale) è diretto a censurare la sentenza di primo grado, poiché in sostanza, secondo l’appellante, va preferita una interpretazione dell’art. 48, commi da 17 a 19 – ter), d.lgs. n. 50 del 2016, nel senso che la modifica soggettiva del raggruppamento per perdita dei requisiti di partecipazione ex art. 80 del codice da parte della mandataria o di una delle mandanti è da ritenersi consentita solo nel caso in cui essa si verifichi nel corso dell’esecuzione del contratto, non anche in sede di gara.
In primo luogo, i commi 17 e 18, sin dalla loro originaria formulazione, avevano riguardo a vicende sopravvenute nella fase di esecuzione del contratto. E il d.lgs. n. 56 del 2017, introducendo in tali commi la possibilità di modificare il raggruppamento temporaneo anche “in caso di perdita, in corso di esecuzione, dei requisiti di cui all’articolo 80”, e contestualmente estendendo, con il comma 19 – ter), la disciplina delle modifiche soggettive anche a vicende verificatesi in corso di gara, aveva inteso escludere dai casi in cui è consentita la modifica soggettiva in corso di gara proprio la perdita dei requisiti di partecipazione di cui all’art. 80 del codice. A voler diversamente opinare, infatti, l’inciso “in corso di esecuzione” inserito nelle due disposizioni che non si dubitava affatto avessero applicazione (a vicende avvenute) in corso di esecuzione, avrebbe una funzione “neutra o al più superflua”.
In secondo luogo, occorre rendere coerenti le disposizioni che prevedono la modifica soggettiva dei raggruppamenti temporanei di imprese con il principio di necessaria conservazione dei requisiti soggettivi per la partecipazione ad una procedura di gara in capo a ciascun componente del raggruppamento dall’avvio della procedura sino all’aggiudicazione ispirata, a sua volta, ai principi di par condicio tra i concorrenti, di celerità e di stabilità del novero dei partecipanti. Se la deroga a tale principio è giustificata in fase di esecuzione per l’esigenza di assicurare il completamento dell’opera, tale esigenza non ricorre quando la procedura non si è ancora conclusa, né vale la distinzione proposta dalla sentenza impugnata tra originaria mancanza dei requisiti, mai superabile, e perdita sopravvenuta che, invece, potrebbe giustificare la modifica soggettiva. 
In terzo luogo, vi sarebbe una valida ragione per distinguere tra sopravvenienze e precisamente, da un lato tra sottoposizione a procedura concorsuale o applicazione di misura interdittiva antimafia – situazioni per le quali è consentita la modifica del raggruppamento anche in sede di gara – e, dall’altro lato, perdita dei requisiti di cui all’art. 80, vicenda preclusiva della modificazione soggettiva. Mentre la situazione di insolvenza si può determinare indipendentemente da qualsiasi comportamento dell’operatore economico, potendo essa derivare da ritardi nei pagamenti dei committenti; e la misura interdittiva ha natura preventiva e cautelare, assunta sulla base di circostanze che prescindono dall’operatività concreta della società, viceversa la perdita dei requisiti ex art. 80, attiene direttamente al corretto esercizio dell’attività di impresa.
5. L’ordinanza di rimessione – evidenziato come il tema centrale per la risoluzione della controversia attenga alla interpretazione dell’art. 48 del codice dei contratti pubblici, dedicato ai “Raggruppamenti temporanei e consorzi ordinari di operatori economici”, e, in particolare, ai suoi commi dal 17 al 19 – ter), che disciplinano le vicende modificative in senso soggettivo del raggruppamento temporaneo - rileva un contrasto di interpretazione tra sentenze pronunciate da questo Consiglio di Stato.
Difatti, con la sentenza della Sez. V, 28 gennaio 2021, n. 833, si è affermato che, a seguito dell’introduzione del comma 19 – ter) all’interno dell’articolo 48, è consentita la sostituzione del mandante in fase di gara per le vicende sopravvenute previste dal comma 18 con esclusione, però, della perdita dei requisiti di cui all’art. 80 del codice dei contratti pubblici che, per il medesimo comma 18, è prevista quale causa di sostituzione della mandante nella sola fase di esecuzione; tale conclusione viene argomentata proprio in considerazione della scelta del legislatore che, in uno all’introduzione del comma 19 – ter), modificava i commi 17 e 18 specificando che la perdita dei requisiti di partecipazione di cui all’art. 80 consentiva, sì, la modificazione del raggruppamento ma sempre che fosse avvenuta “in corso di esecuzione” e, dunque, in quanto “sarebbe, …, del tutto illogico che l'estensione ""alla fase di gara"" di cui al comma 19 ter, introdotto dallo stesso 'decreto correttivo' vada a neutralizzare la specifica e coeva modifica del comma 18”.
Di contro, la Terza Sezione, con la sentenza 2 aprile 2020, n. 2245, ha ritenuto che il comma 19 – ter dell’art. 48 estenda espressamente la modifica soggettiva a tutte le vicende richiamate dai commi 17 e 18 (oltre che dal comma 19) - ivi compresa la perdita dei requisiti di partecipazione ex art. 80 del codice - anche alla fase di gara, poiché limitarne la portata, in ragione della locuzione “in corso di esecuzione” inserita nei predetti commi, sarebbe in contraddizione palese con il contenuto innovativo del nuovo comma, in modo da privarlo di significato.
A ciò va aggiunto, tuttavia, che questa Adunanza Plenaria, con sentenza 27 maggio 2021, n. 10, investita della questione della sostituibilità in corso di gara dell’impresa mandataria fallita o comunque assoggettata ad altra procedura concorsuale con un’altra impresa, esterna all’originario raggruppamento di imprese (c.d. sostituzione per addizione), ha affermato (al par. 23.3.) che “nella sola fase di esecuzione, peraltro, il legislatore, dopo la riforma apportata dall’art. 32, comma 1, lett. h, del d.lgs. n. 56 del 2017, ha previsto che anche il venir meno di uno dei requisiti di partecipazione, di cui all’art. 80 del d.lgs. n. 50 del 2016, in capo ad uno dei componenti – non essendo tale ipotesi applicabile alla fase di gara (v., sul punto, Cons. St., sez. V, 28 gennaio 2021, n. 833, Cons. St., sez. V, 27 agosto 2020, n. 5255 nonché l'ANAC nella delibera n. 555 del 12 giugno 2011 su istanza di parere precontenzioso ai sensi dell'art. 211, comma 1, del d. lgs. n. 50 del 2016) – possa giustificare la modifica soggettiva, ma sempre e solo interna al raggruppamento perché, diversamente, la fase dell'esecuzione presterebbe il fianco ex post all'aggiramento delle regole della trasparenza e della concorrenza, che presiedono alla fase della scelta del contraente, con l'inserzione postuma di soggetti esterni che nemmeno hanno preso parte alla gara e si troverebbero ad essere contraenti della pubblica amministrazione”; concetto ribadito al par. 36.
Successivamente, la Terza Sezione, con sentenza 11 agosto 2021, n. 5852, ha rimeditato il proprio orientamento alla luce delle indicazioni interpretative fornite dall’Adunanza plenaria, escludendo la modificazione in senso riduttivo del raggruppamento in corso di gara in conseguenza della perdita dei requisiti di cui all’art. 80 del codice dei contratti pubblici.
6. Tanto precisato, l’ordinanza di rimessione osserva quanto segue:
- nella sentenza n. 10/2021 di questa Adunanza Plenaria, la modificabilità del raggruppamento per la perdita di requisiti di cui all’art. 80 del codice in capo alla mandataria o ad una delle mandanti in fase di gara è detta non ammissibile solo incidentalmente;
- l’interpretazione delle disposizioni rilevanti è sicuramente connotata da alto livello di problematicità in quanto:
“il dato letterale . . . non pare decisivo. . . : l’inciso “in corso di esecuzione” riferito al caso di perdita dei requisiti di partecipazione, senza che lo si dica inutile o superfluo come fatto dal giudice di primo grado, od anche illogico, potrebbe essere stato avvertito dal legislatore come precisazione necessaria per evitare il possibile dubbio interpretativo che il richiamo ai “requisiti di cui all’art. 80” vale a dire a quei requisiti – e a quell’articolo del codice – la cui verifica si compie in fase procedurale avrebbe potuto far sorgere circa l’effettivo ambito applicativo della disposizione”.
A ciò si aggiunga che:
“risponde a logica l’argomento per il quale se il legislatore, introducendo il comma 19 – ter all’interno dell’art. 48, avesse voluto far eccezione alla deroga e ripristinare il principio di immodificabilità del raggruppamento in caso di perdita dei requisiti generali di cui all’art. 80 del codice in fase di gara, la via maestra sarebbe stata quella di operare la distinzione all’interno dello stesso comma 19 – ter, senza dar vita ad un arzigogolo interpretativo; rinviando alle “modifiche soggettive” contemplate dai commi 17, 18 e 19, invero, la norma pianamente dice suscettibili di portare alla modifica del raggruppamento in fase di gara tutte le sopravvenienze ivi previste, compresa la perdita dei requisiti generali”;
“ad ogni modo non si può negare che occorra superare in sede interpretativa una distonia e contraddizione tra le norme che sembra ricorrere su di un duplice piano:
sul piano interno, poiché non può negarsi che, a voler seguire una certa interpretazione tra le due possibili, si finisce coll’ammettere la modifica soggettiva del raggruppamento in corso di gara in caso di impresa sottoposta a procedura concorsuale o raggiunta da interdittiva antimafia e non invece nel caso in cui la stessa abbia perduto qualcuno dei requisiti generali di partecipazione: vero che ciascuna vicenda ha la sua peculiarità, ma resta il fatto che la permanenza in gara o l’esclusione di un operatore economico dipende da situazioni che tutte possono essere ricondotte quoad effectum (e, dunque unitariamente assunte in sede di interpretazione del dato normativo) alla perdita dell’integrità dell’operatore economico per la sua condotta professionale (es. il mancato versamento di contributi previdenziali o il mancato pagamento dei tributi, ma anche il dubbio circa l’idoneità morale conseguente all’adozione di uno dei provvedimenti della normativa antimafia) o alla perdita dell’affidabilità circa la sua capacità di eseguire le prestazioni oggetto del contratto in affidamento (i pregressi inadempimenti, specialmente se intervenuti con la stessa stazione appaltante, ma anche lo stato di decozione comportante l’assoggettamento alla procedura concorsuale), e delle quali indubbiamente quelle che consentono la modifica soggettiva risultano per più versi maggiormente allarmanti per l’interesse pubblico delle altre per le quali si vuole escluso; 
sempre sul piano interno, perché è consentita la modifica soggettiva del raggruppamento anche in caso di perdita dei requisiti di partecipazione ex art. 80 in fase di esecuzione, quand’ormai la stazione appaltante ha ben poche possibilità di vagliare l’affidabilità del raggruppamento per come riorganizzatosi al venir meno di un suo componente, con ogni possibile incertezza sulla residuata capacità di esecuzione, e non in fase di gara quando è ancora in tempo ad effettuare ogni verifica sui rimanenti componenti;
sul piano esterno, perché se è vero che la deroga al principio di immodificabilità dei raggruppamenti per sopravvenuto assoggettamento a procedura concorsuale di un soggetto aggregato o per adozione nei suoi confronti di una misura prevista dalla normativa antimafia evita che le vicende dell’uno possano ripercuotersi su tutti gli altri, in situazioni in cui non sia incisa la capacità complessiva dello stesso raggruppamento che, riorganizzatosi al suo interno, sia ancora in grado di garantire l’esecuzione dell’appalto (da ultimo, così è spiegata la deroga proprio dall’Adunanza plenaria n. 10 del 2021, al par. 25) – a sua volta eliminando quelle giustificate preoccupazioni (di non poter aggiudicarsi e concludere l’esecuzione dell’appalto per colpa di uno degli associati) . . . con la finalità di favorire le aggregazioni di imprese, e, in ultima analisi, ampliare il campo degli operatori economici che possono aspirare all’aggiudicazione di pubbliche commesse – è fuor di dubbio, seguendo questa via di ragionamento, che queste stesse ragioni possano condurre a dire giustificata la deroga all’immodificabilità del raggruppamento per la perdita dei requisiti generali di partecipazione e, specularmente, a dire non giustificato un diverso trattamento di detta vicenda;
quanto sopra è tanto più vero ove si consideri che nessuna delle ragioni che sorreggono il principio di immodificabilità della composizione del raggruppamento varrebbero a spiegare in maniera convincente il divieto di modifica per la perdita dei requisiti di partecipazione ex art. 80 in sede di gara: non la necessità di evitare che la stazione appaltante si trovi ad aggiudicare la gara e a stipulare il contratto con un soggetto del quale non abbia potuto verificare i requisiti, generali o speciali di partecipazione in quanto, una volta escluso dall’Adunanza plenaria nella sentenza n. 10 del 2021 la c.d. sostituzione per addizione, tale evenienza non potrà giammai verificarsi quale che sia la vicenda sopravvenuta per la quale sia venuto meno uno dei componenti del raggruppamento, né la tutela della par condicio dei partecipanti alla procedura di gara, che è violata solo se all’uno è consentito quel che all’altro è negato . . .;
c) infine . . . se vietare la modifica soggettiva al raggruppamento del quale uno dei componenti sia incorso in perdita dei requisiti di partecipazione in fase di gara, ma che sia comunque capace di eseguire il contratto in affidamento, non apporta alcun vantaggio alla stazione appaltante per la quale, rispettata quest’ultima condizione, quale che sia il numero dei componenti il raggruppamento, resta comprovata l’affidabilità dell’operatore, innegabile, invece, è il vantaggio per le imprese che, da un lato, hanno la necessità di raggrupparsi per poter competere in taluni segmenti di mercato, e dall’altro, subirebbero ingiustamente effetti negativi di altrui condotte che non hanno in alcun modo potuto evitare”.
Sulla base delle argomentazioni innanzi riportate, essendosi già verificato (e prospettandosi ancora possibile) un contrasto giurisprudenziale per differente interpretazione delle norme innanzi citate, la Quinta Sezione con l’ordinanza in esame rimette la causa a questa Adunanza Plenaria, perché venga fornita risposta ai quesiti sopra riportati e, eventualmente, venga decisa la causa nel merito.
7. Dopo il deposito di memorie e repliche, all’udienza pubblica di trattazione la causa è stata riservata in decisione.
DIRITTO
8. L’Adunanza Plenaria ritiene che la modifica soggettiva del raggruppamento temporaneo di imprese, in caso di perdita dei requisiti di partecipazione di cui all’art. 80 d.lgs. 18 aprile 2016 n. 50 (Codice dei contratti pubblici) da parte del mandatario o di una delle mandanti, è consentita non solo in sede di esecuzione, ma anche in fase di gara, in tal senso interpretando l’art. 48, commi 17, 18 e 19-ter del medesimo Codice.
Ne consegue che, laddove si verifichi la predetta ipotesi di perdita dei requisiti, la stazione appaltante, in ossequio al principio di partecipazione procedimentale, è tenuta ad interpellare il raggruppamento e, laddove questo intenda effettuare una riorganizzazione del proprio assetto, onde poter riprendere la partecipazione alla gara, provveda ad assegnare un congruo termine per la predetta riorganizzazione.
9. Al fine di meglio inquadrare il “punto di diritto” rimesso all’esame di questa Adunanza Plenaria occorre evidenziare, in punto di fatto, come nel caso oggetto del presente giudizio la modificazione soggettiva in riduzione del raggruppamento appellato sia stata dapprima ricercata dal r.t.i. Medil attraverso il recesso della mandante (ipotesi disciplinata dall’art. 48, comma 19, d.lgs. n. 50/2016) e solo successivamente, una volta negata l’autorizzazione al recesso, si sia evidenziata la questione interpretativa dei commi 17, 18 e 19-ter dell’art. 48 e dunque se la modificazione soggettiva del raggruppamento da questi ultimi prevista per il caso di perdita di un requisito di partecipazione ex art. 80, co. 5, in capo alla mandataria o alla mandante, sia applicabile anche in fase di gara e non solo in fase di esecuzione del contratto.
Ciò comporta che l’Adunanza Plenaria deve:
-	sia fornire, in funzione nomofilattica, l’interpretazione dei commi 17, 18 e 19-ter dell’art. 48 (se, cioè, come si è detto, la modificazione in riduzione del raggruppamento ivi contemplata sia possibile anche in fase di gara); 
-	sia chiarire (preliminarmente) se il diniego di autorizzazione al recesso di cui al comma 19 influisca (anche eventualmente in senso impeditivo) sulla applicabilità della modificazione prevista dai commi 17 e 18.
Ciò si evince dalla stessa ordinanza di rimessione, laddove questa, nel formulare i quesiti e riferendosi alle “modalità procedimentali” onde pervenire (se ritenuto ammissibile) alla modificazione soggettiva ai sensi dei commi 17 e 18 in fase di gara, chiede, in sostanza, se tali norme siano concretamente applicabili “anche qualora (la stazione appaltante) abbia negato l’autorizzazione al recesso che sia stata richiesta dal raggruppamento per restare in gara” e se, in caso affermativo, la medesima stazione appaltante abbia (o meno) l’obbligo di “interpellare il raggruppamento, assegnando congruo termine per la riorganizzazione del proprio assetto” in modo da poter “riprendere la propria partecipazione alla gara”.
10.1. Come è noto, l’art. 48, comma 9, del d.lgs. n. 50/2016 prevede, in via generale, il divieto di modificazione della composizione dei raggruppamenti temporanei e dei consorzi ordinari di concorrenti “rispetto a quella risultante dall’impegno in sede di offerta”, fatto salvo quanto disposto ai successivi commi 17 e 18, che costituisce ipotesi di “eccezione” al predetto principio generale.
Più precisamente, i commi 17 e 18 dispongono: 
(comma 17). “Salvo quanto previsto dall'articolo 110, comma 5, in caso di fallimento liquidazione coatta amministrativa, amministrazione controllata, amministrazione straordinaria, concordato preventivo ovvero procedura di insolvenza concorsuale o di liquidazione del mandatario ovvero, qualora si tratti di imprenditore individuale, in caso di morte, interdizione, inabilitazione o fallimento del medesimo ovvero in caso di perdita, in corso di esecuzione, dei requisiti di cui all'articolo 80, ovvero nei casi previsti dalla normativa antimafia, la stazione appaltante può proseguire il rapporto di appalto con altro operatore economico che sia costituito mandatario nei modi previsti dal presente codice purché abbia i requisiti di qualificazione adeguati ai lavori o servizi o forniture ancora da eseguire; non sussistendo tali condizioni la stazione appaltante deve recedere dal contratto”.
(comma 18). “Salvo quanto previsto dall'articolo 110, comma 5, in caso di fallimento, liquidazione coatta amministrativa, amministrazione controllata, amministrazione straordinaria, concordato preventivo ovvero procedura di insolvenza concorsuale o di liquidazione di uno dei mandanti ovvero, qualora si tratti di imprenditore individuale, in caso di morte, interdizione, inabilitazione o fallimento del medesimo ovvero in caso di perdita, in corso di esecuzione, dei requisiti di cui all'articolo 80, ovvero nei casi previsti dalla normativa antimafia, il mandatario, ove non indichi altro operatore economico subentrante che sia in possesso dei prescritti requisiti di idoneità, è tenuto alla esecuzione, direttamente o a mezzo degli altri mandanti, purché questi abbiano i requisiti di qualificazione adeguati ai lavori o servizi o forniture ancora da eseguire”.
Quanto all’ambito di applicazione di tali disposizioni, questa Adunanza Plenaria, con sentenza 27 maggio 2021 n. 10, ha già avuto modo di affermare i seguenti principi di diritto:
“a) l’art. 48, commi 17, 18 e 19-ter, del d. lgs. n. 50 del 2016, nella formulazione attuale, consente la sostituzione meramente interna del mandatario o del mandante di un raggruppamento temporaneo di imprese con un altro soggetto del raggruppamento stesso in possesso dei requisiti, nella fase di gara, e solo nelle ipotesi di fallimento, liquidazione coatta amministrativa, amministrazione straordinaria, concordato preventivo o di liquidazione o, qualora si tratti di imprenditore individuale, di morte, interdizione, inabilitazione o anche liquidazione giudiziale o, più in generale, per esigenze riorganizzative dello stesso raggruppamento temporaneo di imprese, a meno che – per questa ultima ipotesi e in coerenza con quanto prevede, parallelamente, il comma 19 per il recesso di una o più imprese raggruppate – queste esigenze non siano finalizzate ad eludere la mancanza di un requisito di partecipazione alla gara;
b) l’evento che conduce alla sostituzione meramente interna, ammessa nei limiti anzidetti, deve essere portato dal raggruppamento a conoscenza della stazione appaltante, laddove questa non ne abbia già avuto o acquisito notizia, per consentirle, secondo un principio di c.d. sostituibilità procedimentalizzata a tutela della trasparenza e della concorrenza, di assegnare al raggruppamento un congruo termine per la riorganizzazione del proprio assetto interno tale da poter riprendere correttamente, e rapidamente, la propria partecipazione alla gara o la prosecuzione del rapporto contrattuale”.
I commi 17, 18 e 19-ter dell’art. 48 del Codice dei contratti sono stati interpretati, dunque, nel senso di consentire, ricorrendone i presupposti, esclusivamente la modificazione “in diminuzione” del raggruppamento temporaneo di imprese, e non anche quella cd. “per addizione”, che si verificherebbe con l’introduzione nella compagine di un soggetto ad essa esterno. Si è in tal senso affermato:
“La deroga all’immodificabilità soggettiva dell’appaltatore costituito in raggruppamento, tale da evitare in fase esecutiva la riapertura dell’appalto alla concorrenza e, dunque, l’indizione di una nuova gara, è solo quella dovuta, in detta fase, a modifiche strutturali interne allo stesso raggruppamento, senza l’addizione di nuovi soggetti che non abbiano partecipato alla gara (o, addirittura, che vi abbiano partecipato e ne siano stati esclusi), ciò che contraddirebbe la stessa ratio della deroga, dovuta a vicende imprevedibili che si manifestino in sede esecutiva e colpiscano i componenti del raggruppamento, tuttavia senza incidere sulla capacità complessiva dello stesso raggruppamento di riorganizzarsi internamente, con una diversa distribuzione di diversi compiti e ruoli (tra mandante e mandataria o tra i soli mandanti), in modo da garantire l’esecuzione dell’appalto anche prescindendo dall’apporto del componente del raggruppamento ormai impossibilitato ad eseguire le prestazioni o, addirittura, non più esistente nel mondo giuridico (perché, ad esempio, incorporato od estinto). 
È chiaro che la modifica sostituiva c.d. per addizione costituisce ex se una deroga non consentita al principio della concorrenza perché ammette ad eseguire la prestazione un soggetto che non ha preso parte alla gara secondo regole di correttezza e trasparenza, in violazione di quanto prevede attualmente l’art. 106, comma 1, lett. d), n. 2, del d. lgs. n. 50 del 2016, più in generale, per la sostituzione dell’iniziale aggiudicatario”.
10.2. Una ulteriore eccezione al principio generale di immodificabilità della composizione del raggruppamento, benché non richiamata dal comma 9 dell’art. 48, è introdotta dal comma 19, che prevede: 
“E' ammesso il recesso di una o più imprese raggruppate, anche qualora il raggruppamento si riduca ad un unico soggetto, esclusivamente per esigenze organizzative del raggruppamento e sempre che le imprese rimanenti abbiano i requisiti di qualificazione adeguati ai lavori o servizi o forniture ancora da eseguire. In ogni caso la modifica soggettiva di cui al primo periodo non è ammessa se finalizzata ad eludere la mancanza di un requisito di partecipazione alla gara”.
Da un lato, dunque, il comma 9 dell’art. 48 introduce un principio generale di “immodificabilità” della composizione del raggruppamento; dall’altro lato, i commi 17, 18 e 19, quali norme di eccezione alla norma generale, introducono una pluralità di esclusioni a tale principio, tali per la verità (stante il loro numero) da renderne sempre meno concreta l’applicazione.
L’ampiezza dell’ambito applicativo delle eccezioni si dimostra, a maggior ragione, alla luce di quanto previsto dal comma 19-ter dell’art. 48, in base al quale “le previsioni di cui ai commi 17, 18 e 19 trovano applicazione anche laddove le modifiche soggettive ivi contemplate si verifichino in fase di gara”.     
10.3. Occorre evidenziare come le norme di eccezione di cui ai commi 17 e 18 disciplinano fattispecie diverse da quella di cui al comma 19. Ed infatti:
-	mentre le ipotesi disciplinate dal comma 17 (con riferimento al mandatario) e dal comma 18 (con riferimento ad uno dei mandanti) attengono a vicende soggettive, puntualmente indicate, del mandatario o di un mandante, conseguenti ad eventi sopravvenuti rispetto al momento di presentazione dell’offerta;
-	invece l’ipotesi di cui al comma 19 attiene ad una modificazione della composizione del raggruppamento derivante da una autonoma manifestazione di volontà di recedere dal raggruppamento stesso, da parte di una o più delle imprese raggruppate, senza che si sia verificato nessuno dei casi contemplati dai commi 17 e 18, ma solo come espressione di un diverso e contrario volere rispetto a quello di partecipare, in precedenza manifestato. Ed il recesso in tanto è ammesso, non tanto in base ad una più generale valutazione dei motivi che lo determinano, ma in quanto le imprese rimanenti “abbiano i requisiti di qualificazione adeguati ai lavori o servizi o forniture ancora da eseguire” e sempre che la modifica soggettiva derivante dal recesso non sia “finalizzata ad eludere un requisito di partecipazione alla gara”. 
Si tratta, dunque, nel caso disciplinato dal comma 19, di eccezione al principio generale di immodificabilità della composizione del raggruppamento del tutto diversa da quelle di cui ai commi 17 e 18, di modo che la possibilità che la stazione appaltante non ammetta il recesso di una o più delle imprese raggruppate non esplica alcun effetto sulle diverse ipotesi di eccezione, relative alle vicende soggettive del mandatario o di uno dei mandanti, disciplinate dai citati commi 17 e 18 dell’art. 48.
Quanto sin qui esposto in ordine ai rapporti tra ipotesi di cui ai commi 17 e 18 e distinta ipotesi di cui al comma 19 appare di particolare rilievo nel caso oggetto del presente giudizio, poiché, come esattamente osservato dall’ordinanza di rimessione, era “il recesso della mandante che il raggruppamento intendeva in prima battuta far valere quale causa di modificazione soggettiva in riduzione della compagine, e solo quando la stazione appaltante, negando la sua autorizzazione, ha impedito che l’effetto modificativo dovuto al recesso si producesse, ha assunto rilievo la (diversa) vicenda modificativa costituita dalla perdita di un requisito di partecipazione ex art. 80, comma 5 del codice dei contratti”.
Il diniego di autorizzazione al recesso non assume, quindi, alcun ruolo (tantomeno di “precedente impeditivo”) al fine della soluzione del quesito interpretativo rimesso a questa Adunanza Plenaria, stante la evidenziata differenza della previsione di cui al comma 19 rispetto alle previsioni di cui ai commi 17 e 18. 
In altre parole, risolta la questione afferente all’autorizzazione al recesso con il diniego di autorizzazione, il comma 19 non trova alcuna residua applicazione nel caso oggetto del presente giudizio, dovendosi invece affrontare, a tal fine, il problema di interpretazione dei commi 17, 18 e 19-ter, e dunque se – come chiede l’ordinanza di rimessione - la modifica soggettiva del raggruppamento temporaneo di imprese in caso di perdita dei requisiti di partecipazione ex art. 80 da parte del mandatario o di una delle mandanti sia consentita anche in fase di gara, e non solo in fase di esecuzione.
11.1. Il problema interpretativo dei commi 17, 18 e 19-ter dell’art. 48 del Codice dei contratti è ingenerato dall’antinomia normativa, ivi presente e che come tale richiede soluzione, frutto di una tecnica legislativa non particolarmente sorvegliata.
E’ opportuno preliminarmente precisare che tale problema non può dirsi superato e risolto per effetto di quanto incidentalmente affermato da questa stessa Adunanza Plenaria, con la propria citata decisione n. 10 del 2001 (v. par. 23.3), al contrario di come invece ritengono l’appellante e la costituita amministrazione.
Come condivisibilmente osservato anche dall’ordinanza di rimessione, la questione della estensione della perdita dei requisiti di cui all’art. 80 non rappresentava affatto la questione centrale di quel giudizio, né tale problema interpretativo forma   espressamente oggetto dei principi di diritto enunciati dalla citata sentenza n. 10/2001 (né di questi costituisce il presupposto logico-giuridico), principi solo in relazione ai quali si esplica l’effetto nomofilattico voluto dall’art. 99 c.p.a.
Si è trattato, dunque, di una affermazione incidentale, non conseguente ad una disamina argomentativa peraltro non necessaria, stante l’estraneità di questo aspetto al thema decidendum.   
11.2 Tanto precisato, occorre ricordare che i commi 17 e 18, nella loro originaria formulazione, si occupavano di specifiche sopravvenienze, quali la sottoposizione a procedura concorsuale (fallimento, liquidazione coatta amministrativa, amministrazione controllata, amministrazione straordinaria, concordato preventivo ovvero procedura di insolvenza concorsuale o di liquidazione), ovvero, nel caso di imprenditore individuale, la morte, l’interdizione e l’inabilitazione, ovvero ancora i “casi previsti dalla normativa antimafia”.
In tali ipotesi, le disposizioni predette consentivano, rispettivamente, la prosecuzione del rapporto di appalto con altro operatore in qualità di mandatario, purché in possesso dei requisiti di qualificazione adeguati ai lavori, servizi o forniture ancora da eseguire e, nel caso di sopravvenienza relativa ad una delle mandanti, consentivano l’indicazione da parte del mandatario di altro operatore economico subentrante in possesso dei prescritti requisiti di idoneità, prevedendo altresì che, in caso di mancata indicazione, fosse lo stesso mandatario tenuto all’esecuzione, direttamente o a mezzo degli altri mandanti, purché in possesso dei requisiti adeguati ai lavori o servizi o forniture ancora da eseguire.
Il riferimento, in entrambe le disposizioni, ai “lavori ancora da eseguire” rendeva chiaro – come sottolinea anche l’ordinanza di rimessione – “che la fase cui le disposizioni avevano riguardo era quella di esecuzione del contratto di appalto”.
A fronte di ciò, l’art. 32, comma 1, lett. h) del d. lgs. 19 aprile 2017 n. 56 ha introdotto nel testo dell’art. 48, per quel che interessa nella presente sede, due modifiche:
-	la prima nei commi 17 e 18, aggiungendo alle sopravvenienze già ivi presenti anche il “caso di perdita, in corso di esecuzione, dei requisiti di cui all’art. 80”;
-	la seconda, consistente nell’introduzione del comma 19-ter, il quale prevede che “le previsioni di cui ai commi 17, 18 e 19 trovano applicazione anche laddove le modifiche soggettive ivi contemplate si verifichino in fase di gara”.
Per un verso, dunque, il riferimento espresso al “corso dell’esecuzione”, contenuto nei commi 17 e 18, farebbe propendere per ritenere l’ipotesi di “perdita dei requisiti di cui all’art. 80”, come limitata ad una sopravvenienza che si verifichi in quella fase; per altro verso, l’ampia dizione del comma 19-ter rende applicabili tutte le modifiche soggettive contemplate dai commi 17 e 18 (quindi anche la predetta “perdita dei requisiti di cui all’art. 80”), anche in fase di gara.
11.2. Tale contraddizione o incompatibilità tra norme, sussumibile nella fattispecie generale dell’”antinomia normativa”, risulta ancora più problematica per l’interprete, attesa la contestualità temporale delle disposizioni che le prevedono, riferibili ed introdotte dalla medesima fonte.
Ciò rende l’antinomia non risolvibile applicando normali criteri interpretativi, quali il criterio gerarchico ovvero il criterio della competenza della fonte, ovvero ancora i criteri cronologico o temporale o quello di specialità, trattandosi in questo caso di introduzione di norme per il tramite della medesima fonte.
Né particolari elementi utili all’interprete possono essere ricavati, in applicazione dell’art. 12 disp. prel cod. civ., dalla lettera delle disposizioni, ovvero dalla “volontà del legislatore”.
Quanto alla lettera delle disposizioni, essa non si presenta particolarmente “affidabile”, tale cioè da poter desumerne un senso “fatto palese dal significato proprio delle parole secondo la connessione di esse”, non essendo in particolare coordinati gli enunciati introdotti dal d. lgs. n. 56 del 2017 con quelli originari del Codice; e di ciò costituisce dimostrazione, oltre ad altri casi non rilevanti nella presente sede, lo stesso intervento interpretativo effettuato da questa Adunanza Plenaria con la propria sentenza n. 10/2021.
Quanto alla interpretazione secondo criterio psicologico o soggettivo (cui in parte si riporta la stazione appaltante: v. pagg. 4-5 memoria del 27 novembre 2021), essa non può essere utilmente esercitata, facendo leva sulla relazione illustrativa al d. lgs. n. 56/2017, trattandosi in questo caso poco più di una parafrasi del testo normativo.
11.3. Allo stesso tempo, non è possibile negare che si tratti di antinomia cd. assoluta (o, secondo altre classificazioni, “totale”) – che si ha allorché nessuna delle due norme può essere applicata alla circostanza considerata senza entrare in conflitto con l’altra – sostenendo che, in realtà, vi sarebbe solo una incompatibilità apparente di enunciati, state la natura “generale” della norma espressa dal comma 19-ter e la natura “parziale” di quella ricavabile dagli incisi dei commi 17 e 18.
E’ questo il caso che ricorrerebbe allorché si intenda sostenere che il richiamo effettuato dall’art. 19-ter (norma generale) alle “modifiche soggettive ivi contemplate” (cioè nei commi 17 e 18) vada inteso come riferito alle predette modifiche “come disciplinate” dai medesimi commi 17 e 18 (e dunque, anche nei limiti per esse imposti). Da ciò conseguirebbe che mentre la norma del comma 19-ter sarebbe tranquillamente applicabile (nel suo effetto espansivo riferito alla fase di gara) a tutte le modifiche soggettive salvo quelle derivanti “dalla perdita dei requisiti di cui all’art. 80”, l’enunciato “in corso di esecuzione” a queste ultime riferito introdurrebbe una norma speciale che sottrae i casi considerati alla disciplina del comma 19-ter.
A questa tesi - sia pure con diversità di accenti e di formulazione e senza che il problema venga espressamente affrontato in termini di antinomia normativa - possono essere riportate anche precedenti decisioni del Consiglio di Stato, indicate nell’ordinanza di rimessione, laddove si afferma che sarebbe “del tutto illogico che l’estensione alla fase di gara di cui al comma 19-ter, introdotto dallo stesso decreto correttivo, vada a neutralizzare la specifica e coeva modifica del comma 18” (Cons. Stato, sez. V, 28 gennaio 2021 n. 833 e sez. III, 11 agosto 2021 n. 5852).
Ed è alla tesi in precedenza esposta che si riportano sia l’appellante, quando parla di “effetto abrogativo” inammissibile, laddove sostiene che un ampliamento della sopravvenienza della “perdita dei requisiti di cui all’art. 80” comporterebbe un “effetto abrogativo” dell’inciso “in corso di esecuzione”, presente nei commi 17 e 18 /(v. pag. 6 memoria del 2 dicembre 2021), sia la stazione appaltante, la quale fa leva sulla natura eccezionale, e quindi di stretta interpretazione, delle norme che derogano al principio generale di immodificabilità del raggruppamento temporaneo di imprese (art. 48, co. 9).
Benché non priva di elementi meritevoli di esame, anche questa tesi interpretativa non può essere condivisa. 
Ed infatti, perché possa sostenersi la ricorrenza di una ipotesi particolare di antinomia (secondo talune classificazioni definita “parziale” o “unilaterale), occorrerebbe:
-	o che uno dei due enunciati nomativi aggiungesse una specificazione (ad esempio, nel caso di specie, ad una certa fase della gara), tale da escludere (eccettuare) un singolo caso dalla classe di fattispecie altrimenti disciplinata dalla norma generale; nel caso di specie, invece, le fattispecie si presentano perfettamente coincidenti;
-	ovvero (e quantomeno) che l’esclusione della singola fattispecie fosse prevista dalla stessa norma generale, con una delle formule usualmente utilizzate dal legislatore (ad esempio: “fatto salvo quanto previsto…etc.”), e dunque, nel caso di specie, avrebbe dovuto essere il comma 19-ter (norma generale) ad escludere la specifica ipotesi della “perdita dei requisiti di cui all’art. 80” dalla classe di fattispecie degli articoli 17 e 18 per le quali interviene l’effetto ampliativo anche alla fase di gara.
Invece, in difetto di previsione espressa del legislatore, l’esclusione della predetta fattispecie sarebbe il frutto di una doppia operazione dell’interprete, il quale dovrebbe dapprima applicare l’estensione prevista dal comma 19-ter alle molteplici fattispecie di cui ai commi 17 e 18 e poi limitare tale estensione ad una sola di esse per effetto di una esclusione che agirebbe per così dire “di rimbalzo” sulla norma generale. In questo caso, per effetto di un duplice percorso interpretativo (secondo un tragitto, per così dire, di “andata e ritorno”), l’interprete più che risolvere un problema di antinomia finisce per auto-attribuirsi una potestà normativa ex novo.  
All’esclusione di tale ipotesi interpretativa perviene, in sostanza, anche l’ordinanza di rimessione, laddove sostiene come risponda “a logica” “l’argomento per il quale, se il legislatore, introducendo il comma 19-ter all’interno dell’art. 48, avesse voluto fare eccezione alla deroga e ripristinare il principio di immodificabilità ….la via maestra sarebbe stata quella di operare la distinzione all’interno dello stesso comma 19-ter, senza dare vita ad un arzigogolo interpretativo”. 
Ed al fine di escludere l’interpretazione “restrittiva”, valga, da ultimo, rilevare come questa sia conseguenza di una considerazione “sovrastimata” dell’inciso “in corso di esecuzione”, posto che problemi interpretativi non molto dissimili potrebbero porsi – volendo utilizzare il metodo interpretativo qui non condiviso - anche per il fatto che il legislatore, nel momento stesso in cui introduceva il comma 19-ter, non ha eliminato dai commi 17 e 18 i riferimenti ai lavori, servizi o forniture “ancora da eseguire”; cioè proprio quei riferimenti che, prima delle modifiche introdotte dal d. lgs. n.56/2017, costituivano il fondamento dell’interpretazione limitativa delle sopravvenienze soggettive alla sola fase di esecuzione. 
12. L’Adunanza Plenaria ritiene che l’antinomia evidenziata possa e debba essere superata (come è noto, non ammettendo l’ordinamento lacune), attraverso il ricorso ad altre considerazioni, riconducibili ai principi di interpretazione secondo ragionevolezza ovvero secondo Costituzione (o costituzionalmente orientata), cui peraltro lo stesso criterio di ragionevolezza (riferibile all’art. 3 Cost.) si riporta.
A tali fini, giova innanzi tutto osservare come una interpretazione che escluda la sopravvenienza della perdita dei requisiti ex art. 80 in fase di gara, per un verso introdurrebbe una disparità di trattamento tra varie ipotesi di sopravvenienze non ragionevolmente supportata; per altro verso, perverrebbe ad un risultato irragionevole nella comparazione in concreto tra le diverse ipotesi, poiché sarebbe consentita la modificazione del raggruppamento in casi che ben possono essere considerate più gravi – secondo criteri di disvalore ancorati a valori costituzionali che l’ordinamento deve tutelare, come  certamente quella inerente a casi previsti dalla normativa antimafia - rispetto a quelli relative alla perdita di requisiti di cui all’art. 80.
Inoltre, si verificherebbe un caso di concreta incapacità a contrattare con la pubblica amministrazione da parte di imprese in sé “incolpevoli”, riguardando il fatto impeditivo sopravvenuto una sola di esse, così finendo per costituire una fattispecie di “responsabilità oggettiva”, ovvero una inedita, discutibile (e sicuramente non voluta) speciale fattispecie di culpa in eligendo.

Se uno dei principi fondamentali in tema di disciplina dei contratti con la pubblica amministrazione - tale da giustificare la previsione stessa del raggruppamento temporaneo di imprese - è quello di consentire la più ampia partecipazione delle imprese, in condizione di parità, ai procedimenti di scelta del contraente (e dunque favorirne la potenzialità di accedere al contratto, al contempo tutelando l’interesse pubblico ad una maggiore ampiezza di scelta conseguente alla pluralità di offerte), una interpretazione restrittiva della sopravvenuta perdita dei requisiti ex art. 80, a maggior ragione perché non sorretta da alcuna giustificazione non solo ragionevole, ma nemmeno percepibile, finisce per porsi in contrasto sia con il principio di eguaglianza, sia con il principio di libertà economica e di par condicio delle imprese nei confronti delle pubbliche amministrazioni (come concretamente declinati anche dall’art. 1 della l. n. 241/1990 e dall’art. 4 del codice dei contrati pubblici).
Ed infatti, come condivisibilmente affermato dall’ordinanza di rimessione, “nessuna delle ragioni che sorreggono il principio di immodificabilità della composizione del raggruppamento varrebbero a spiegare in maniera convincente il divieto di modifica per la perdita dei requisii di partecipazione ex art. 80 in sede di gara: non la necessità che la stazione appaltante si trovi ad aggiudicare la gara e a stipulare il contratto con un soggetto del quale non abbia potuto verificare i requisiti, in quanto, una volta esclusa dall’Adunanza Plenaria nella sentenza n. 10 del 2021 la c.d. sostituzione per addizione, tale evenienza non potrà giammai verificarsi quale che sia la vicenda sopravvenuta per la quale sia venuto meno uno dei componenti del raggruppamento; né la tutela della par condicio dei partecipanti alla procedura di gara, che è violata solo se all’uno è consentito quel che all’altro è negato”.
Nel caso in esame, quindi, l’antinomia trova soluzione inquadrando il caso concreto e le norme antinomiche ad esso applicabili nel più generale contesto dei principi costituzionali ed eurounitari, fornendo una interpretazione che renda applicabile una sola di esse in quanto coerente con detti principi, e che consente una regolazione del caso concreto con essi compatibile.
In tal modo, l’interpretazione determina – in presenza di norme incompatibili ma provenienti da fonti di pari livello e contestualmente introdotte dalla medesima fonte – la applicazione di una sola di esse (quella, appunto, compatibile con le fonti sovraordinate della Costituzione e del diritto dell’Unione Europea) e la non applicazione dell’altra, recessiva perché contraria ai più volte richiamati principi.
Tale operazione interpretativa – lungi dal porsi come inedita “costruzione giuridica” – costituisce, per un verso (sia pure in presenza di due norme incompatibili e non di una sola con riferimento ad un caso da esse disciplinato) solo una più articolata applicazione del metodo di interpretazione secondo Costituzione; per altro verso, costituisce metodo interpretativo non del tutto ignoto allo stesso legislatore ordinario, laddove questi prevede (art. 15 disp. prel. cod. civ.) la possibile abrogazione di norme “per incompatibilità tra le nuove disposizioni e le precedenti”. Se vi è, dunque, la possibilità di verificare l’intervenuta abrogazione di una norma rimettendo al giudice/interprete la verifica della incompatibilità tra due norme temporalmente successive, non sembrano sussistere impedimenti a che la medesima operazione possa riguardare norme incompatibili non successive ma coeve.  
E ciò anche in attuazione del “principio di coerenza” dell’ordinamento giuridico, che impone il superamento delle antinomie, rimettendo all’interprete, chiamato ad individuare ed applicare la regola di diritto al caso concreto, di verificare le possibilità offerte dall’interpretazione, senza necessariamente (e prima di) evocare l’intervento del giudice delle leggi.  
13. Il riconoscimento della possibilità di modificare (in diminuzione) il raggruppamento temporaneo di imprese, anche nel caso di perdita sopravvenuta dei requisiti di partecipazione di cui all’art. 80 del Codice dei contratti, determina che, laddove si verifichi un caso riconducibile a tale fattispecie, la stazione appaltante, in applicazione dei principi generali di cui all’art. 1 della l. n. 241/1990 e all’art. 4 d. lgs. n. 50/2016, debba interpellare il raggruppamento (se questo non abbia già manifestato la propria volontà) in ordine alla volontà di procedere alla riorganizzazione del proprio assetto interno, al fine di rendere possibile la propria partecipazione alla gara.
In modo non dissimile da quanto avviene ai fini del soccorso istruttorio, la stazione appaltante concederà un termine ragionevole e proporzionale al caso concretamente verificatosi, riprendendo all’esito l’ordinario procedimento di gara.
Tali considerazioni non necessitano della formulazione di un principio di diritto, in quanto pianamente desumibili dall’ordinamento giuridico amministrativo vigente. 
14. Alla luce delle considerazioni sin qui esposte, l’Adunanza Plenaria formula il seguente principio di diritto:
“la modifica soggettiva del raggruppamento temporaneo di imprese, in caso di perdita dei requisiti di partecipazione di cui all’art. 80 d.lgs. 18 aprile 2016 n. 50 (Codice dei contratti pubblici) da parte del mandatario o di una delle mandanti, è consentita non solo in sede di esecuzione, ma anche in fase di gara, in tal senso interpretando l’art. 48, commi 17, 18 e 19-ter del medesimo Codice”.
9. L’Adunanza Plenaria dispone la restituzione del giudizio alla sezione rimettente, per ogni ulteriore decisione nel merito e sulle spese ed onorari del giudizio, ivi compresi quelli inerenti alla presente fase. 
P.Q.M.
Il Consiglio di Stato in sede giurisdizionale (Adunanza Plenaria), pronunciando sull’appello proposto da C.M.B., società cooperativa muratori e braccianti di Carpi, come in epigrafe meglio indicata (n. 2512/2021 r.g.):
-	enuncia il principio di diritto di cui in motivazione;
-	restituisce per il resto il giudizio alla sezione rimettente.
Così deciso in Roma, nella Camera di consiglio del 13 dicembre 2021.
Così deciso in Roma nella camera di consiglio del giorno 13 dicembre 2021 con l'intervento dei magistrati:


Filippo Patroni Griffi,	Presidente
Luigi Maruotti,	Presidente
Carmine Volpe,	Presidente
Gianpiero Paolo Cirillo,	Presidente
Luciano Barra Caracciolo,	Presidente
Marco Lipari,	Presidente
Michele Corradino,	Presidente
Hadrian Simonetti,	Consigliere
Andrea Pannone,	Consigliere
Oberdan Forlenza,	Consigliere, Estensore
Giulio Veltri,	Consigliere
Giancarlo Luttazi,	Consigliere
Federico Di Matteo,	Consigliere

Filippo Patroni Griffi,	Presidente
Luigi Maruotti,	Presidente
Carmine Volpe,	Presidente
Gianpiero Paolo Cirillo,	Presidente
Luciano Barra Caracciolo,	Presidente
Marco Lipari,	Presidente
Michele Corradino,	Presidente
Hadrian Simonetti,	Consigliere
Andrea Pannone,	Consigliere
Oberdan Forlenza,	Consigliere, Estensore
Giulio Veltri,	Consigliere
Giancarlo Luttazi,	Consigliere
Federico Di Matteo,	Consigliere



","Contratti della Pubblica amministrazione – Requisiti di partecipazione - Perdita del raggruppamento temporaneo di imprese - Modifica soggettiva del Rti – Anche in fase di gara – Possibilità. 

 
    La modifica soggettiva del raggruppamento temporaneo di imprese, in caso di perdita dei requisiti di partecipazione di cui all’art. 80 d.lgs. 18 aprile 2016 n. 50  da parte del mandatario o di una delle mandanti, è consentita non solo in sede di esecuzione, ma anche in fase di gara, in tal senso interpretando l’art. 48, commi 17, 18 e 19-ter del medesimo Codice (1). 
 
 
(1) La questione è stata rimessa dalla sez. V con ord.. 18 ottobre 2021 n. 6959. 
 
Data la premessa, l’Alto Consesso ha fatto conseguire che, laddove si verifichi la predetta ipotesi di perdita dei requisiti, la stazione appaltante, in ossequio al principio di partecipazione procedimentale, è tenuta ad interpellare il raggruppamento e, laddove questo intenda effettuare una riorganizzazione del proprio assetto, onde poter riprendere la partecipazione alla gara, provveda ad assegnare un congruo termine per la predetta riorganizzazione.
Adunanza Plenaria, con sentenza 27 maggio 2021 n. 10, ha già avuto modo di affermare i seguenti principi di diritto: 
“a) l’art. 48, commi 17, 18 e 19-ter, del d. lgs. n. 50 del 2016, nella formulazione attuale, consente la sostituzione meramente interna del mandatario o del mandante di un raggruppamento temporaneo di imprese con un altro soggetto del raggruppamento stesso in possesso dei requisiti, nella fase di gara, e solo nelle ipotesi di fallimento, liquidazione coatta amministrativa, amministrazione straordinaria, concordato preventivo o di liquidazione o, qualora si tratti di imprenditore individuale, di morte, interdizione, inabilitazione o anche liquidazione giudiziale o, più in generale, per esigenze riorganizzative dello stesso raggruppamento temporaneo di imprese, a meno che – per questa ultima ipotesi e in coerenza con quanto prevede, parallelamente, il comma 19 per il recesso di una o più imprese raggruppate – queste esigenze non siano finalizzate ad eludere la mancanza di un requisito di partecipazione alla gara;
b) l’evento che conduce alla sostituzione meramente interna, ammessa nei limiti anzidetti, deve essere portato dal raggruppamento a conoscenza della stazione appaltante, laddove questa non ne abbia già avuto o acquisito notizia, per consentirle, secondo un principio di c.d. sostituibilità procedimentalizzata a tutela della trasparenza e della concorrenza, di assegnare al raggruppamento un congruo termine per la riorganizzazione del proprio assetto interno tale da poter riprendere correttamente, e rapidamente, la propria partecipazione alla gara o la prosecuzione del rapporto contrattuale”. 
I commi 17, 18 e 19-ter dell’art. 48 del Codice dei contratti sono stati interpretati, dunque, nel senso di consentire, ricorrendone i presupposti, esclusivamente la modificazione “in diminuzione” del raggruppamento temporaneo di imprese, e non anche quella cd. “per addizione”, che si verificherebbe con l’introduzione nella compagine di un soggetto ad essa esterno. Si è in tal senso affermato:
“La deroga all’immodificabilità soggettiva dell’appaltatore costituito in raggruppamento, tale da evitare in fase esecutiva la riapertura dell’appalto alla concorrenza e, dunque, l’indizione di una nuova gara, è solo quella dovuta, in detta fase, a modifiche strutturali interne allo stesso raggruppamento, senza l’addizione di nuovi soggetti che non abbiano partecipato alla gara (o, addirittura, che vi abbiano partecipato e ne siano stati esclusi), ciò che contraddirebbe la stessa ratio della deroga, dovuta a vicende imprevedibili che si manifestino in sede esecutiva e colpiscano i componenti del raggruppamento, tuttavia senza incidere sulla capacità complessiva dello stesso raggruppamento di riorganizzarsi internamente, con una diversa distribuzione di diversi compiti e ruoli (tra mandante e mandataria o tra i soli mandanti), in modo da garantire l’esecuzione dell’appalto anche prescindendo dall’apporto del componente del raggruppamento ormai impossibilitato ad eseguire le prestazioni o, addirittura, non più esistente nel mondo giuridico (perché, ad esempio, incorporato od estinto).
È chiaro che la modifica sostituiva c.d. per addizione costituisce ex se una deroga non consentita al principio della concorrenza perché ammette ad eseguire la prestazione un soggetto che non ha preso parte alla gara secondo regole di correttezza e trasparenza, in violazione di quanto prevede attualmente l’art. 106, comma 1, lett. d), n. 2, del d. lgs. n. 50 del 2016, più in generale, per la sostituzione dell’iniziale aggiudicatario”.
Ha aggiunto l’Alto consesso che la questione della estensione della perdita dei requisiti di cui all’art. 80 non rappresentava affatto la questione centrale di quel giudizio, né tale problema interpretativo forma espressamente oggetto dei principi di diritto enunciati dalla citata sentenza n. 10/2001 (né di questi costituisce il presupposto logico-giuridico), principi solo in relazione ai quali si esplica l’effetto nomofilattico voluto dall’art. 99 c.p.a.
Si è trattato, dunque, di una affermazione incidentale, non conseguente ad una disamina argomentativa peraltro non necessaria, stante l’estraneità di questo aspetto al thema decidendum.
Tanto precisato, occorre ricordare che i commi 17 e 18, nella loro originaria formulazione, si occupavano di specifiche sopravvenienze, quali la sottoposizione a procedura concorsuale (fallimento, liquidazione coatta amministrativa, amministrazione controllata, amministrazione straordinaria, concordato preventivo ovvero procedura di insolvenza concorsuale o di liquidazione), ovvero, nel caso di imprenditore individuale, la morte, l’interdizione e l’inabilitazione, ovvero ancora i “casi previsti dalla normativa antimafia”.
In tali ipotesi, le disposizioni predette consentivano, rispettivamente, la prosecuzione del rapporto di appalto con altro operatore in qualità di mandatario, purché in possesso dei requisiti di qualificazione adeguati ai lavori, servizi o forniture ancora da eseguire e, nel caso di sopravvenienza relativa ad una delle mandanti, consentivano l’indicazione da parte del mandatario di altro operatore economico subentrante in possesso dei prescritti requisiti di idoneità, prevedendo altresì che, in caso di mancata indicazione, fosse lo stesso mandatario tenuto all’esecuzione, direttamente o a mezzo degli altri mandanti, purché in possesso dei requisiti adeguati ai lavori o servizi o forniture ancora da eseguire.
Il riferimento, in entrambe le disposizioni, ai “lavori ancora da eseguire” rendeva chiaro – come sottolinea anche l’ordinanza di rimessione – “che la fase cui le disposizioni avevano riguardo era quella di esecuzione del contratto di appalto”. 
A fronte di ciò, l’art. 32, comma 1, lett. h) del d. lgs. 19 aprile 2017 n. 56 ha introdotto nel testo dell’art. 48, per quel che interessa nella presente sede, due modifiche: 
- la prima nei commi 17 e 18, aggiungendo alle sopravvenienze già ivi presenti anche il “caso di perdita, in corso di esecuzione, dei requisiti di cui all’art. 80”; 
- la seconda, consistente nell’introduzione del comma 19-ter, il quale prevede che “le previsioni di cui ai commi 17, 18 e 19 trovano applicazione anche laddove le modifiche soggettive ivi contemplate si verifichino in fase di gara”. 
Per un verso, dunque, il riferimento espresso al “corso dell’esecuzione”, contenuto nei commi 17 e 18, farebbe propendere per ritenere l’ipotesi di “perdita dei requisiti di cui all’art. 80”, come limitata ad una sopravvenienza che si verifichi in quella fase; per altro verso, l’ampia dizione del comma 19-ter rende applicabili tutte le modifiche soggettive contemplate dai commi 17 e 18 (quindi anche la predetta “perdita dei requisiti di cui all’art. 80”), anche in fase di gara.
L ’Adunanza Plenaria ritiene che l’antinomia evidenziata possa e debba essere superata (come è noto, non ammettendo l’ordinamento lacune), attraverso il ricorso ad altre considerazioni, riconducibili ai principi di interpretazione secondo ragionevolezza ovvero secondo Costituzione (o costituzionalmente orientata), cui peraltro lo stesso criterio di ragionevolezza (riferibile all’art. 3 Cost.) si riporta.
A tali fini, giova innanzi tutto osservare come una interpretazione che escluda la sopravvenienza della perdita dei requisiti ex art. 80 in fase di gara, per un verso introdurrebbe una disparità di trattamento tra varie ipotesi di sopravvenienze non ragionevolmente supportata; per altro verso, perverrebbe ad un risultato irragionevole nella comparazione in concreto tra le diverse ipotesi, poiché sarebbe consentita la modificazione del raggruppamento in casi che ben possono essere considerate più gravi – secondo criteri di disvalore ancorati a valori costituzionali che l’ordinamento deve tutelare, come certamente quella inerente a casi previsti dalla normativa antimafia - rispetto a quelli relative alla perdita di requisiti di cui all’art. 80.
Inoltre, si verificherebbe un caso di concreta incapacità a contrattare con la pubblica amministrazione da parte di imprese in sé “incolpevoli”, riguardando il fatto impeditivo sopravvenuto una sola di esse, così finendo per costituire una fattispecie di “responsabilità oggettiva”, ovvero una inedita, discutibile (e sicuramente non voluta) speciale fattispecie di culpa in eligendo.
Se uno dei principi fondamentali in tema di disciplina dei contratti con la pubblica amministrazione - tale da giustificare la previsione stessa del raggruppamento temporaneo di imprese - è quello di consentire la più ampia partecipazione delle imprese, in condizione di parità, ai procedimenti di scelta del contraente (e dunque favorirne la potenzialità di accedere al contratto, al contempo tutelando l’interesse pubblico ad una maggiore ampiezza di scelta conseguente alla pluralità di offerte), una interpretazione restrittiva della sopravvenuta perdita dei requisiti ex art. 80, a maggior ragione perché non sorretta da alcuna giustificazione non solo ragionevole, ma nemmeno percepibile, finisce per porsi in contrasto sia con il principio di eguaglianza, sia con il principio di libertà economica e di par condicio delle imprese nei confronti delle pubbliche amministrazioni (come concretamente declinati anche dall’art. 1 della l. n. 241/1990 e dall’art. 4 del codice dei contrati pubblici).
​​​​​​​Ed infatti, come condivisibilmente affermato dall’ordinanza di rimessione, “nessuna delle ragioni che sorreggono il principio di immodificabilità della composizione del raggruppamento varrebbero a spiegare in maniera convincente il divieto di modifica per la perdita dei requisii di partecipazione ex art. 80 in sede di gara: non la necessità che la stazione appaltante si trovi ad aggiudicare la gara e a stipulare il contratto con un soggetto del quale non abbia potuto verificare i requisiti, in quanto, una volta esclusa dall’Adunanza Plenaria nella sentenza n. 10 del 2021 la c.d. sostituzione per addizione, tale evenienza non potrà giammai verificarsi quale che sia la vicenda sopravvenuta per la quale sia venuto meno uno dei componenti del raggruppamento; né la tutela della par condicio dei partecipanti alla procedura di gara, che è violata solo se all’uno è consentito quel che all’altro è negato”. ",Contratti della Pubblica amministrazione
https://www.giustizia-amministrativa.it/web/guest/-/esonero-dagli-accertamenti-psico-attitudinali-per-l-accesso-ai-ruoli-della-polizia-di-stato,"
Esonero dagli accertamenti psico-attitudinali per l’accesso ai ruoli della Polizia di Stato
","N. 02826/2021REG.PROV.COLL.
N. 05800/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Quarta)
ha pronunciato la presente
SENTENZA
sul ricorso numero di registro generale 5800 del 2020, proposto dal Ministero dell’interno, in persona del Ministro in carica, rappresentato e difeso dall’Avvocatura generale dello Stato, con domicilio ex lege in Roma, via dei Portoghesi, 12; 

contro
la signora-OMISSIS-, rappresentata e difesa dall’avvocato Alessandro Barbieri, con domicilio digitale come da PEC da Registri di Giustizia; 

per la riforma
della sentenza del T.a.r. per il Lazio, sez. I quater, n. -OMISSIS-, resa tra le parti;

Visti il ricorso in appello e i relativi allegati;
Visto l'atto di costituzione in giudizio della signora-OMISSIS-;
Visti tutti gli atti della causa;
Relatore nell’udienza pubblica del giorno 25 marzo 2021, svoltasi ai sensi dell’art. 25 del d.l. n. 137 del 2020, il consigliere Alessandro Verrico e udito l’avvocato Alessandro Barbieri che partecipa alla discussione orale ai sensi del medesimo art. 25;
Ritenuto e considerato in fatto e diritto quanto segue.

FATTO e DIRITTO
1. Con ricorso dinanzi al T.a.r. per il Lazio (R.G. n. -OMISSIS-), affidato a cinque autonomi motivi, l’odierna appellata, assistente capo della P.S., impugnava:

i) la comunicazione del 18 ottobre 2016 recante l’esclusione della stessa dal concorso interno, per titoli di servizi ed esame, a 1400 posti per l’accesso al corso di formazione per la nomina a vice ispettore della Polizia di Stato, indetto con d.m. 24 settembre 2013, per difetto del requisito essenziale previsto dall’art. 8, comma terzo, del bando di concorso, a cagione della assodata inidoneità attitudinale;

ii) il successivo decreto, a firma del direttore della direzione centrale per le risorse umane del Dipartimento della Pubblica Sicurezza del Ministero dell’interno, con il quale viene decretata l’esclusione, fra gli altri, della ricorrente;

iii) il verbale con il quale la Commissione per l’accertamento delle qualità attitudinali ha riconosciuto la non idoneità attitudinale della ricorrente per il concorso interno de quo;

iv) il decreto n. 33.A/9805.S del 4 ottobre 2016, “con il quale viene delegata al Direttore Centrale per le Risorse Umane la firma dei decreto di esclusione dai reclutamenti per carenza dei requisiti”;

v) tutti gli atti ed i test posti in essere dalla Commissione per l’accertamento delle qualità attitudinali, ivi compreso il giudizio definitivo di non idoneità espresso a carico della ricorrente e, prima ancora, degli atti con cui essa è stata nominata, nonché dei verbali da essa posti in essere;

vi) il d.m. del 24 settembre 2013 di indizione del concorso interno, per titoli di servizio ed esame, a 1400 posti per il corso di formazione per la nomina alla qualifica di vice ispettore della Polizia di Stato;

vii) il regolamento concernente i requisiti di idoneità psichica ed attitudinale di cui devono essere in possesso, tra l’altro, i candidati per l’accesso ai ruoli del personale della Polizia di Stato, approvato con decreto del Ministero dell’interno, 30 giugno 2003, n. 198, nonché il d.m. 28 aprile 2005, n. 129 (in particolare, artt. 5 e 31 co. 6);

viii) i decreti datati 11 febbraio 2016, con i quali è stata nominata la Commissione per gli accertamenti attitudinali e sono stati approvati i test da sottoporre ai candidati;

ix) la nota del Ministero dell’interno - Dipartimento della pubblica sicurezza - Direzione centrale per le risorse umane n. 333-B/12P.1.13 del 1° febbraio 2016, nella parte in cui dispone che gli accertamenti attitudinali sono subordinati al superamento della prova orale.
1.1. Con ricorso per motivi aggiunti la ricorrente impugnava altresì:

x) il decreto dell'8 giugno 2017, pubblicato nel Bollettino Ufficiale del personale del Ministero dell’interno — supplemento straordinario n. 1/11 del 12 giugno 2017 - con il quale sono state approvate e pubblicate le graduatorie e nominati i vincitori del concorso interno;

xi) il decreto, pubblicato nel Bollettino Ufficiale del Ministero dell’interno n. 1/14 del 20 giugno 2017, recante rettifica della graduatoria del concorso interno;

xii) il decreto, pubblicato sul supplemento straordinario n. 1/12 del Bollettino Ufficiale del 14 giugno 2017 del Personale del Ministero dell’interno, con il quale si dispone la “elevazione posti e rimodulazione piano distribuzione”, ammettendo alla frequenza del prescritto corso di formazione anche i 474 idonei non vincitori.
2. Nel corso del giudizio dinanzi al T.a.r.:
a) è stata disposta ed effettuata integrazione del contraddittorio per pubblici proclami;
b) con ordinanza di questa Sezione n. -OMISSIS- resa su appello avverso l’ordinanza del T.a.r. n. -OMISSIS-di rigetto dell’istanza cautelare proposta dalla ricorrente, è stata accolta la domanda cautelare della ricorrente ai soli fini della fissazione della udienza di discussione ex art. 55, comma 10, c.p.a., con la seguente motivazione “Considerato che merita di essere approfondita nella più opportuna sede del merito la questione relativa all’applicazione nella fattispecie de qua dell’art. 24, comma 1, l. n. 53/1989, atteso che la ricorrente, nell’ambito del concorso pubblico per esami, per il conferimento di seicentoquaranta posti di allievo vice ispettori del ruolo degli ispettori di cui al D.M. 23.11.1999, è stata giudicata idonea (all’esito della seduta del 03.07.2001) in sede di accertamento delle qualità attitudinali, sebbene, poi, non vincitrice del medesimo. Rilevato che il periculum dedotto dall’odierna appellante può essere efficacemente contrastato dalla fissazione del merito a breve da parte del primo giudice”.
2.1. Il T.a.r. per il Lazio, sez. I quater, con l’impugnata sentenza n. -OMISSIS-: 

i) ha respinto sia l’eccezione di irricevibilità che quella di improcedibilità del ricorso principale (tali capi non risultano essere stati impugnati e sono quindi coperti dalla forza del giudicato interno);

ii) ha ritenuto fondato ed assorbente il quinto motivo del ricorso principale incentrato sulla violazione dell’art. 24 l. n. 53 del 1989, secondo cui: “1. L’appartenente ai ruoli della polizia di Stato che espleta funzioni di polizia il quale partecipi a concorsi, interni o pubblici con riserva di posti, per il passaggio o l’accesso ai ruoli superiori della Polizia di Stato non è sottoposto alla ripetizione degli accertamenti psico-attitudinali per la parte già effettuata all’atto dell’ingresso in carriera, né agli accertamenti medici previsti dai regolamenti approvati con i decreti del Presidente della Repubblica 23 dicembre 1983, nn. 903 e 904.


2. Devono in ogni caso essere effettuati gli accertamenti medici e psico-attitudinali specificamente previsti per l’accesso ai ruoli superiori, per il conseguimento di particolari abilitazioni professionali o di servizio e per impieghi speciali.”;

iii) ha accolto la prima censura del ricorso per motivi aggiunti con cui era stata impugnata, per invalidità derivata, la graduatoria del concorso interno;

iv) ha dichiarato inammissibile l’impugnativa del provvedimento di ampliamento del numero dei posti messi a concorso, per difetto di interesse (anche tale capo non risulta essere stato impugnato);

v) ha condannato l’Amministrazione al pagamento delle spese di giudizio nella misura di euro 2.000,00.
3. Il Ministero dell’interno – con atto notificato in data 7 luglio 2020 – ha proposto appello, per ottenere la riforma della sentenza impugnata e il conseguente rigetto integrale del ricorso originario, in particolare articolando un unico complesso mezzo di gravame (da pagina 2 a pagina 5 del ricorso), con cui sostiene l’inapplicabilità al caso di specie dell’art. 24 l. n. 53 del 1989, in quanto relativo ai soli accertamenti attitudinali effettuati all’atto di ingresso in carriera e, essendo la candidata appartenente alla categoria degli assistenti e agenti, non estensibile all’ipotesi di accesso alla qualifica superiore di ispettore. Peraltro, secondo l’Amministrazione, la decisione di sottoporre la dipendente ad un nuovo giudizio di idoneità risulterebbe coerente con il disposto di cui all’art. 2, comma 3, del d.m. n. 198/2003.
3.1. Si è costituita in giudizio l’originario ricorrente con compara di stile depositata in data 20 luglio 2020.
3.2. L’appellata in seguito:

i) in data 6 ottobre 2020, ha depositato memoria con cui ha riproposto i motivi assorbiti in prime cure ex art. 101 c.p.a.;

ii) in data 11 febbraio 2021, ha depositato documentazione;

iii) in data 22 febbraio 2021, ha depositato memoria difensiva ex art. 73 c.p.a., con cui si è difesa rispetto alla censura avversaria e ha insistito nei motivi riproposti;

iv) in data 2 marzo 2021, ha presentato istanza di discussione mediante collegamento da remoto, ai sensi e per gli effetti dell’art. 25 del d.l. 28 ottobre 2020, n. 137.
5. All’udienza del 25 marzo 2021, svoltasi ai sensi dell’art. 25 del d.l. n. 137 del 2020, la causa è stata trattenuta in decisione dal Collegio.
6. Il Collegio preliminarmente, facendo seguito a quanto prospettato alla parte presente in udienza ex art. 73 c.p.a., deve dare atto della tardività della riproposizione dei motivi assorbiti perché effettuata oltre il termine perentorio di sessanta giorni sancito dal combinato disposto degli artt. 46, comma 1, e 101, comma 2, c.p.a., decorrente dal 7 luglio 2020 e decorso - tenuto conto del periodo di sospensione feriale dei termini di cui all’art. 54, comma 2, c.p.a. come computato secondo i vincolanti principi elaborati dalla sentenza della Adunanza plenaria n. 18 del 2016 – il giorno 5 ottobre 2020.
6.1. Deve pertanto essere dichiarata l’inammissibilità della riproposizione dei motivi assorbiti in primo grado.
7. Nel merito, l’appello risulta fondato e deve pertanto essere accolto, con conseguente riforma dell’impugnata sentenza di primo grado.
8. L’art. 24 l. n. 53 del 1989, nella formulazione sopra riportata, laddove esige che l’esonero dagli accertamenti psico-attitudinali riguardi la parte degli stessi effettuata al momento dell’ingresso nella carriera, rappresenta norma eccezionale, che, in quanto tale, è suscettibile di stretta interpretazione.
8.1. Al riguardo, si osserva che, sebbene la candidata, in precedenza, ossia in data 3 luglio 2001, avesse superato gli accertamenti attitudinali relativi ad un pregresso concorso interno per 640 posti di vice ispettore della Polizia di Stato, indetto con d.m. del 23 novembre 1999, la stessa, risultata idonea non vincitrice, in seguito non aveva mai avuto accesso alla carriera del ruolo ispettori.
8.2. D’altro canto e in ogni caso, occorre considerare che, in base all’art. 2, comma 3, d.m. n. 198 del 2003, sarebbe stato doveroso il rinnovato accertamento del requisito attitudinale essendo trascorsi quindici anni fra il primo e il secondo accertamento, come detto senza che la candidata nel frattempo abbia mai svolto le funzioni proprie della qualifica di ispettore.
Al riguardo, quanto alla reiterazione degli accertamenti attitudinali, la giurisprudenza amministrativa (da ultimo, Cons. Stato, sez. IV, n. 3622 del 2020) ha chiarito che:
a) l’art. 2 del citato d.m. n. 198 del 2003 consente la reiterazione anche in corso di rapporto, purché dietro “adeguata motivazione” e “in relazione a specifiche circostanze rilevate d'ufficio”;
b) più in generale, l’art. 25, comma 2, l. n. 121 del 1981 stabilisce che “i requisiti psico-fisici e attitudinali, di cui debbono essere in possesso gli appartenenti ai ruoli della Polizia di Stato, che esplicano funzioni di polizia, sono stabiliti con decreto del Presidente della Repubblica, previa deliberazione del Consiglio dei ministri, su proposta del Ministro dell'interno”, in tal modo, evidentemente, postulandone la necessaria e continuativa permanenza in capo al personale in servizio;
c) la verifica circa il perdurante possesso dei requisiti richiesti ex lege prescinde sia dal pregresso percorso di carriera del dipendente, sia da eventuali profili di colpa in capo a questo e costituisce, di contro, una generale facoltà dell'Amministrazione, quale precipitato tecnico-organizzativo del principio di buon andamento (cfr. Cons. Stato, sez. III, 11 settembre 2014, n. 4651, secondo cui l’Amministrazione è tenuta, al fine di ben adempiere alle funzioni istituzionali, all’accertamento dell’attuale, piena ed effettiva idoneità del personale allo svolgimento dei delicati compiti di istituto, ogniqualvolta ve ne sia il caso);
d) è immune da censure la motivata decisione amministrativa di disporre un apposito accertamento in merito, proprio al fine di vagliare il concreto ed attuale profilo psico-fisico ed attitudinale del soggetto riammesso, dopo lungo tempo, in servizio (in termini ed ex multis, Cons. Stato, Sez. IV, ord. 31 gennaio 2020, n. 396; Sez. III, 20 febbraio 2013, n. 1051; Sez. III, 19 aprile 2012, n. 2306; Sez. VI, 30 luglio 2009, n. 4794; vedasi pure il parere n. 4787 in data 29 ottobre 2010 della commissione speciale del Consiglio di Stato del 4 ottobre 2010, costituita ai sensi dell'art. 22 del r.d. n. 1054 del 1924).
8.3. Ciò posto, alla luce dei principi di cui ai precedenti citati, non sono condivisibili le deduzioni di parte appellata in ordine all’asserito deficit motivazionale ed alla postuma integrazione della motivazione, in alcun modo ipotizzabile nel caso in esame.
Parimenti, nessuna violazione del divieto dei nova sancito dall’art. 104 comma 1 c.p.a. è rinvenibile nel fatto che l’Amministrazione abbia sviluppato sul punto le proprie difese in grado di appello trattandosi per l’appunto di meri argomenti difensivi e non eccezioni in senso proprio (ex plurimis, Cons. stato sez. V, n. 3462 del 2015).
8. In conclusione, in ragione di quanto esposto, l’appello deve essere accolto e, per l’effetto, in parziale riforma dell’impugnata sentenza, deve essere respinto il ricorso di primo grado.
9. In ragione del peculiare andamento del processo e della novità della questione dedotta deve disporsi l’integrale compensazione delle spese del doppio grado di giudizio.
P.Q.M.
Il Consiglio di Stato in sede giurisdizionale (Sezione Quarta), definitivamente pronunciando sull’appello R.G. n. 5800/2020, come in epigrafe proposto, lo accoglie e, per l’effetto, in parziale riforma dell’impugnata sentenza, respinge il ricorso di primo grado (R.G. n. -OMISSIS-).
Compensa integralmente tra le parti le spese del doppio grado di giudizio.
Ordina che la presente sentenza sia eseguita dall’autorità amministrativa.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196 (e degli articoli 5 e 6 del Regolamento (UE) 2016/679 del Parlamento europeo e del Consiglio del 27 aprile 2016), a tutela dei diritti o della dignità della parte interessata, manda alla Segreteria di procedere all’oscuramento delle generalità dell’appellata.
Così deciso dal Consiglio di Stato, nella camera di consiglio del giorno 25 marzo 2021 svoltasi ai sensi dell’art. 25 d.l. n. 137 del 2020, con l’intervento dei magistrati:


Vito Poli,	Presidente
Leonardo Spagnoletti,	Consigliere
Luca Lamberti,	Consigliere
Alessandro Verrico,	Consigliere, Estensore
Silvia Martino,	Consigliere

Vito Poli,	Presidente
Leonardo Spagnoletti,	Consigliere
Luca Lamberti,	Consigliere
Alessandro Verrico,	Consigliere, Estensore
Silvia Martino,	Consigliere



IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Militari, forze armate e di polizia - Idoneità fisica – Accertamenti - Esonero - Art. 24, l. n. 53 del 1989 – Ambito di applicazione. 

    L’art. 24, l. n. 53 del 1989, laddove esige che l’esonero dagli accertamenti psico-attitudinali riguardi la parte degli stessi effettuata al momento dell’ingresso nella carriera, rappresenta norma eccezionale che, in quanto tale, è suscettibile di stretta interpretazione (1). 

(1) La Sezione, quanto alla reiterazione degli accertamenti attitudinali, ha evidenziato che la giurisprudenza amministrativa (Cons. Stato, sez. IV, n. 3622 del 2020) ha chiarito che: a) l’art. 2, d.m. n. 198 del 2003 consente la reiterazione anche in corso di rapporto, purché dietro “adeguata motivazione” e “in relazione a specifiche circostanze rilevate d'ufficio”; b) più in generale, l’art. 25, comma 2, l. n. 121 del 1981 stabilisce che “i requisiti psico-fisici e attitudinali, di cui debbono essere in possesso gli appartenenti ai ruoli della Polizia di Stato, che esplicano funzioni di polizia, sono stabiliti con decreto del Presidente della Repubblica, previa deliberazione del Consiglio dei ministri, su proposta del Ministro dell'interno”, in tal modo, evidentemente, postulandone la necessaria e continuativa permanenza in capo al personale in servizio; c) la verifica circa il perdurante possesso dei requisiti richiesti ex lege prescinde sia dal pregresso percorso di carriera del dipendente, sia da eventuali profili di colpa in capo a questo e costituisce, di contro, una generale facoltà dell'Amministrazione, quale precipitato tecnico-organizzativo del principio di buon andamento Cons. Stato, sez. III, 11 settembre 2014, n. 4651, secondo cui l’Amministrazione è tenuta, al fine di ben adempiere alle funzioni istituzionali, all’accertamento dell’attuale, piena ed effettiva idoneità del personale allo svolgimento dei delicati compiti di istituto, ogniqualvolta ve ne sia il caso); d) è immune da censure la motivata decisione amministrativa di disporre un apposito accertamento in merito, proprio al fine di vagliare il concreto ed attuale profilo psico-fisico ed attitudinale del soggetto riammesso, dopo lungo tempo, in servizio (in termini ed ex multis, Cons. Stato, sez. IV, ord., 31 gennaio 2020, n. 396; id., sez. III, 20 febbraio 2013, n. 1051; id. 19 aprile 2012, n. 2306; id., sez. VI, 30 luglio 2009, n. 4794;  vedasi pure il parere n. 4787 in data 29 ottobre 2010 della commissione speciale del Consiglio di Stato del 4 ottobre 2010, costituita ai sensi dell'art. 22 del r.d. n. 1054 del 1924). ​​​​​​​","Militari, forze armate e di polizia"
https://www.giustizia-amministrativa.it/web/guest/-/esonero-del-contributo-di-costruzione-per-interventi-in-zone-agricole-relativi-ad-attivit-c3-a0-agrituristiche,"
Esonero del contributo di costruzione per interventi in zone agricole relativi ad attività agrituristiche
","N. 00235/2022REG.PROV.COLL.
N. 09773/2014 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Seconda)
ha pronunciato la presente
SENTENZA
sul ricorso numero di registro generale 9773 del 2014, proposto dal Comune di San Giacomo delle Segnate, in persona del Sindaco pro tempore, rappresentato e difeso dagli avvocati Alberto Arrigo Gianolio e Orlando Sivieri, con domicilio eletto presso lo studio del primo in Roma, via Cosseria, n. 5, 

contro
i signori Gianni Ferramola e Manfredini Leda, quest’ultima anche nella sua qualità di titolare dell’omonima azienda agricola, rappresentati e difesi dall’avvocato Cesare Traldi, con domicilio eletto presso lo studio dell’avvocato Vincenzo Sinopoli in Roma, viale Angelico, n. 38, 

per la riforma
della sentenza del Tribunale Amministrativo Regionale per la Lombardia, sezione staccata di Brescia, Sezione Prima, n. 801/2014, resa tra le parti, concernente il diniego di restituzione delle somme corrisposte a titolo di oneri di urbanizzazione. 

Visti il ricorso in appello e i relativi allegati;
Visti gli atti di costituzione in giudizio dei signori Gianni Ferramola e Leda Manfredini, quest’ultima anche nella sua qualità di titolare dell’omonima azienda agricola; 
Visti tutti gli atti della causa;
Relatore, nell’udienza pubblica del giorno 23 novembre 2021, il Cons. Antonella Manzione e udito per il Comune appellante l’avvocato Orlando Sivieri;
Ritenuto e considerato in fatto e diritto quanto segue.

FATTO
1. I signori Gianni Ferramola e Leda Manfredini, quest’ultima titolare di omonima impresa agricola, proprietari per una quota pari, rispettivamente, ad un quarto e tre quarti, dell’immobile sito nel Comune di San Giacomo delle Segnate (Mantova), via Arrigona n. 21, distinto in catasto al Foglio 5, mappale 49, presentavano in data 3 ottobre 2005 un progetto di ristrutturazione, con cambio di destinazione da residenza rurale a ristorazione, assentito con permesso edilizio del 2 marzo 2006, n. 2005/019, oggetto di successiva variante in corso d’opera, approvata con permesso n.2007/005 del 20 marzo 2008. 
1.1. In data 30 aprile 2008, con atto prot. 1950, avanzavano formale richiesta di restituzione degli oneri concessori già versati al Comune, reiterata con vera e propria diffida in data 29 novembre 2011, rivendicando il proprio diritto all’esenzione giusta la previsione in tal senso di cui all’art. 17, comma 3, lettera a), del d.P.R. 6 giugno 2001, n. 380.  L’istanza veniva formalmente respinta dal Comune di San Giacomo delle Segnate con atto in data 4 ottobre 2011, notificato il 6 ottobre 2011, previo preavviso di diniego, sulla rilevata persistenza della destinazione d’uso commerciale assentita con il permesso di costruire del 2006, sicché anche l’accatastamento risulterebbe erroneo, in quanto classifica l’intero complesso immobiliare in categoria D/10 (fabbricati per funzioni produttive connesse alle attività agricole), anziché stralciare la porzione dello stesso a destinazione ristorante/cucina. 
 2. Con ricorso dinanzi al T.A.R. per la Lombardia, sede di Brescia, i signori Ferramola e Manfredini impugnavano il provvedimento di diniego per violazione e falsa applicazione degli artt. 16 e 17 del d.P.R. 380/2001 e degli artt. 151, 152 e 155 delle l.r. n. 31 del 2008, nonché 53 e 55 delle norme tecniche di attuazione (N.T.A.) del vigente Piano regolatore generale (P.R.G.), lamentando altresì difetto di motivazione e di istruttoria e chiedendo l’accertamento del diritto alla restituzione della somma versata a titolo di oneri di urbanizzazione con riferimento al permesso di costruire del 2 marzo 2006, per un importo pari ad euro 8.395,40, oltre interessi legali.  
3. Il T.A.R. per la Lombardia, con sentenza n. 801, pubblicata in data 15 luglio 2014, accoglieva le domande proposte dai deducenti, dichiarando la illegittimità del provvedimento con conseguente condanna del Comune di San Giacomo delle Segnate alla restituzione del contributo di costruzione, oltre agli interessi legali dalla data di notifica del ricorso al saldo. Compensava le spese di giudizio tra le parti.
4. Con ricorso in appello il Comune di San Giacomo delle Segnate ha impugnato detta sentenza, chiedendone l’annullamento in quanto erronea in fatto, laddove non valuta la mancata richiesta di un nuovo cambio di destinazione d’uso, da commerciale (ristorazione), ad attività agrituristica, della porzione immobiliare oggetto del permesso di costruire del 2 marzo 2006 (motivo sub II, essendo quello sub I la mera narrativa dei fatti di causa). La sproporzione tra la astratta capienza del ristorante, pari a 130 potenziali posti a sedere e il limite dei 50 pasti al giorno sancito nelle certificazioni rilasciate dalla Provincia di Mantova sarebbe un chiaro indice della mancata connessione tra l’attività di ristorazione e quella agricola, tenuto altresì conto della disciplina regionale in materia, che, ove si superino i 40 pasti al giorno, non consente l’esercizio dell’impresa in forma familiare, utilizzando anche l’abitazione e la cucina dell’imprenditore  (motivo sub III). Le certificazioni provinciali, inoltre, in quanto molto successive ai titoli edilizi (rispettivamente, 25 gennaio 2010 e 13 maggio 2010), non consentirebbero di ritenere accertata al momento della richiesta o, al più, a quello di rilascio degli stessi (2 marzo 2006 e 20 marzo 2008), la necessaria connessione dell’intervento con l’attività agricola (motivo sub IV). 
4.1. Si sono costituiti in giudizio i signori Gianni Ferramola e Leda Manfredini, per chiedere la reiezione dell’appello e la conferma della sentenza di prime cure. Con successiva memoria ex art. 73 c.p.a., nel ribadire la prospettazione posta a base del ricorso di primo grado, hanno in particolare richiamato la disciplina nazionale e regionale sulla destinazione d’uso dei locali utilizzati per agriturismo (art. 3, comma 3, della l. n. 96 del 2006, in forza del quale «I locali utilizzati ad uso agrituristico sono assimilabili ad ogni effetto alle abitazioni rurali» e art. 155, comma 3, della l.r. Lombardia n. 31 del 2008 per cui «il permesso di costruire finalizzato alla sistemazione di tali immobili non è subordinato alla stipulazione di alcun vincolo di destinazione d’uso»). 
4.2. Sono seguite memoria dell’appellante e memorie di replica di entrambe le parti. 
5. All’udienza del 23 novembre 2021, previa richiesta scritta degli appellati, la causa è stata trattenuta in decisione. 
DIRITTO
6. Il ricorso è infondato.
7. La vicenda di cui è causa, seppure semplice in punto di fatto, interseca in punto di diritto la natura dell’attività agrituristica; il che impone la ricerca di nozioni giuridiche sicure, poichè , a fronte di categorie concettuali omogenee benchè attinte da definizioni diverse, presso le amministrazioni persistono talune incertezze applicative a seconda che si faccia riferimento alla disciplina dell’uso dei suoli oppure al concreto utilizzo dei fabbricati piegati all’attività seddetta. 
Ritiene tuttavia il Collegio che lo sforzo imposto all’interprete debba mirare ad una lettura evolutiva delle norme originarie, seppure rimaste immutate, evitando di vanificare gli obiettivi, anche di politica economica e di sviluppo socio-culturale, che il legislatore ha inteso perseguire con le successive modifiche delle richiamate discipline di settore.  
8. L’art. 17, comma 3, lett. a), del d.P.R. n. 380 del 2001, rubricato « Riduzione o esonero dal contributo di costruzione», riproponendo dunque i contenuti dell’art. 3 della previgente legge n. 10/1977, prevede che in caso di rilascio di titolo edilizio il contributo di costruzione di cui all’art. 16 non è dovuto, tra l’altro,  « a) per gli interventi da realizzare nelle zone agricole, ivi comprese le residenze, in funzione della conduzione del fondo e delle esigenze dell’imprenditore agricolo a titolo principale, ai sensi dell’articolo 12 della legge 9 maggio 1975, n. 153». Trattasi di una scelta evidentemente di favore ancorata alla sussistenza di due condizioni, una oggettiva, costituita dal rapporto con la conduzione del fondo, l’altra soggettiva, ovvero la qualifica di imprenditore agricolo a titolo principale del richiedente (sul punto, v. Cons. Stato, sez. IV, 26 novembre 2015, n. 5363). In quanto norma derogatoria di una regola rispondente comunque a finalità di ordine generale, ne è evidente la necessaria lettura di rigore che le Amministrazioni chiamate ad applicarla devono darne. Senza tuttavia, nella logica di sistema poc’anzi evidenziata, pretermetterne l’armonizzazione con gli sviluppi -recte, le spinte allo sviluppo- della portata multifattoriale dell’imprenditoria agricola.
9. La finalità del contributo per il rilascio del permesso di costruire, dunque, con particolare riguardo alla parte correlata agli oneri di urbanizzazione primaria e secondaria, è di natura pubblicistica, in quanto mirante a “socializzare” le spese che la collettività è chiamata a sostenere per la realizzazione delle opere a servizio della zona ove le stesse vanno a localizzarsi. In linea di diritto, cioè, mentre la quota del contributo commisurata al costo di costruzione risulta ontologicamente connessa alla tipologia e all’entità (superficie e volumetria) dell’intervento edilizio e vuole in qualche modo “compensare” la c.d. compartecipazione comunale all’incremento di valore della proprietà immobiliare in ragione della trasformazione del territorio consentita al privato istante, quella commisurata agli oneri di urbanizzazione assolve alla prioritaria funzione di compensare invece la collettività «per il nuovo ulteriore carico urbanistico che si riversa sulla zona, con la precisazione che per aumento del carico urbanistico deve intendersi tanto la necessità di dotare l’area di nuove opere di urbanizzazione, quanto l’esigenza di utilizzare più intensamente quelle già esistenti» (v. Cons. Stato, sez.VI, 7 maggio 2015, n. 2294; id., 7 maggio 2018, n. 2694 e 29 agosto 2019, n. 5964 ). 
10. In tale ottica, la finalità di imprenditorialità aggiuntiva rispetto a quella agricola tradizionale dell’attività agrituristica appare prima facie difficilmente conciliabile con la scelta di sottrarre la edificazione o ristrutturazione dei locali da utilizzare allo scopo alla partecipazione agli oneri concessori, tanto più che la capacità attrattiva di utenza che essa genera, produce inevitabilmente un maggior carico urbanistico.   
10.1. Il Collegio non ignora a tale riguardo l’indirizzo espresso da questo Consiglio di Stato circa la sostanziale inapplicabilità dell’art. 17, comma 3, lettera a), del d.P.R. n. 380/2001 agli interventi funzionali all’esercizio dell’agriturismo, seppure (anche) in ragione delle indicazioni restrittive fornite al riguardo dalla legislazione regionale in materia urbanistico-edilizia (v. Cons. Stato, sez. IV, 30 agosto 2018, n. 5096, che fa ancora riferimento alla definizione di agriturismo contenuta nella l. n. 730 del 1985, non applicabile ratione temporis al caso di specie). 
E tuttavia ritiene che nel mutato assetto ordinamentale conseguito alla riforma del 2006 il concetto di “conduzione del fondo” non possa che essere esso stesso mutato, sì da comprendere, tra le attività connesse, l’esercizio dell’agriturismo, come del resto fatto palese dal legislatore, ancor prima che con la relativa disciplina di settore, ridisegnando la figura dell’imprenditore agricolo.  
11. La legge 5 dicembre 1985, n. 730, recante «Disciplina dell’agriturismo», è stata dunque abrogata dalla legge quadro 20 febbraio 2006, n. 96, che ne ha ripreso l’originaria  definizione comprensiva di tutte le attività «di ricezione ed ospitalità esercitate dagli imprenditori agricoli di cui all’art. 2135 del codice civile, singoli od associati, e da loro familiari di cui all’art. 230-bis del codice civile, attraverso l’utilizzazione della propria azienda, in rapporto di connessione con le attività di coltivazione del fondo, di silvi-coltura e di allevamento di animali» (art. 2). 
11.1. L’anello di congiunzione tra la disciplina di settore e quella recante l’esenzione dai contributi di cui al d.P.R. n. 380 del 2001 è contenuto tuttavia in un diverso testo normativo, ovvero il d.lgs. 18 maggio 2001, n. 228, recante «Orientamento e modernizzazione del settore agricolo, a norma dell’articolo 7 della legge 5 marzo 2001, n. 57».  Il decreto legislativo si preoccupa in primo luogo di riscrivere la definizione dell’imprenditore agricolo contenuta nell’art. 2135 c.c., introducendo la nozione di “attività connesse” a quelle tradizionali di coltivazione del fondo, silvicoltura e allevamento. Sono considerate «comunque connesse» le attività di « commercializzazione e valorizzazione che abbiano ad oggetto prodotti ottenuti prevalentemente dalla coltivazione del fondo o del bosco o dall’allevamento di animali, nonché le attività dirette alla fornitura di beni o servizi mediante l’utilizzazione prevalente di attrezzature o risorse dell’azienda normalmente impiegate nell’attività agricola esercitata, ivi comprese le attività di valorizzazione del territorio e del patrimonio rurale e forestale, ovvero di ricezione ed ospitalità», ovvero, tipicamente, quelle poste in essere nell’esercizio di un agriturismo, seppure «come definite dalla legge». 
A completamento di ciò, il legislatore all’art. 3, dopo avere integrato la definizione di agriturismo riveniente (ancora) dall’art. 2 della l. n. 730 del 1985, ricomprendendovi «l’organizzazione di attività ricreative, culturali e didattiche, di pratica sportiva, escursionistiche e di ippoturismo finalizzate ad una migliore fruizione e conoscenza del territorio, nonché la degustazione dei prodotti aziendali, ivi inclusa la mescita del vino […]», si è preoccupato di fugare ogni dubbio circa la possibile riconducibilità alla “conduzione del fondo” dell’attività agrituristica in via interpretativa, prevedendo testualmente che: «3. Alle   opere   ed ai fabbricati destinati ad attività agrituristiche si applicano le disposizioni di cui all’articolo 9, lettera a) ed all’articolo 10 della legge 28 gennaio 1977, n. 10, nonché di cui all’articolo 24, comma 2, della legge 5 febbraio 1992, n.   104, relativamente all’utilizzo di opere provvisionali per l’accessibilità ed il superamento delle barriere architettoniche». 
In sintesi, dunque, nel passaggio dal T.u.e. del 2001 alla riforma dell’agriturismo del 2006 per il tramite del d.lgs. n. 228 del 2001, si ha che l’agriturismo diviene normativamente uno dei possibili modi di pratica agricola, destinato a fruire dei medesimi benefici riservati alla stessa, purché si mantenga con essa in rapporto di correlazione, senza sopravanzarne l’esercizio nelle sue forme tradizionali. 
12. Occorre ora chiarire meglio la portata innovativa della legge n. 96 del 2006, che a livello nazionale costituisce la nuova cornice di riferimento, conseguita anche alla necessità di adeguare la stessa al ridisegnato assetto delle competenze dovuto alla riforma del Titolo V della Costituzione. Essa infatti, in coerenza con il novellato art. 117 della Costituzione, che attribuisce alle Regioni le materie dell’agricoltura e del turismo, contiene solo l’enunciazione di principi generali, al dichiarato scopo di armonizzare l’attuale assetto con i programmi di sviluppo rurale dell’Unione europea, dello Stato e delle Regioni stesse. In tale contesto, assume una valenza che trascende la portata meramente programmatica che necessariamente ne connota il contenuto, l’enunciazione delle finalità generali della riforma. Figurano infatti fra le stesse la valorizzazione delle risorse specifiche di ciascun territorio, favorendo il mantenimento delle attività umane nelle aree rurali, la multifunzionalità in agricoltura, la differenziazione dei redditi agricoli, nonché le iniziative a difesa del suolo, del territorio e dell’ambiente da parte degli imprenditori agricoli attraverso l’incremento dei redditi aziendali e il miglioramento della qualità di vita. La promozione di idonee forme di turismo nelle campagne diviene dunque ancillare rispetto all’agricoltura, assumendo l’inedita veste di nuova modalità di sostegno della stessa. In tale logica, il recupero del patrimonio edilizio rurale nel rispetto delle peculiarità paesaggistiche, diviene a sua volta fattore di crescita del settore, atto a scongiurare fenomeni di abbandono, ma anche di degrado, soprattutto in determinate aree, e nel contempo incoraggiare il rinnovamento, anche generazionale, della classe imprenditoriale agricola, senza disperdere il patrimonio di tradizioni e di cultura che nell’ambito enogastronomico costituisce un’innegabile eccellenza del Paese. 
12.1. Significativo a tale riguardo è il mancato riferimento nella legge del 2006, rispetto alla precedente disciplina della legge n. 730/1985, alla stagionalità dell’attività agrituristica, consentendone lo svolgimento per tutto l’anno, oppure secondo periodi stabiliti dallo stesso imprenditore agricolo. Ma soprattutto, per quanto qui di interesse, è significativo il venire meno del riferimento alla “complementarità” tra le attività agrituristiche e quelle di coltivazione del fondo o allevamento, pur rimanendo evidentemente necessaria una connessione, che presuppone comunque la prevalenza dell’attività agricola valutata in relazione al tempo di lavoro necessario per l’una e per l’altra. «Affinché l’organizzazione dell’attività agrituristica  non abbia dimensioni tali da perdere i requisiti di connessione  rispetto all’attività agricola», vengono dunque individuati precisi indici gestionali, difficilmente astringibili, tuttavia, se non a livello di ipotesi progettuale e indicazione programmatica, alla fase della costruzione o del recupero del fabbricato  (art. 4, comma 2, ove si dettano regole, ad esempio, sulla provenienza dal fondo di parte dei prodotti utilizzati per la preparazione degli alimenti che si intendono somministrare). A ben guardare, tuttavia, il connubio tra parte strutturale e parte funzionale dell’edificio sede dell’agriturismo può essere ricercato dalle Regioni attraverso l’imposizione di regole destinate ad incidere sulla fase costruttiva. Tenuto conto, infatti, che per le attività agrituristiche possono essere utilizzati  «edifici o parte di essi già esistenti nel fondo», è rimessa alle stesse l’individuazione degli « interventi per il recupero del patrimonio edilizio esistente ad uso dell’imprenditore agricolo ai fini dell’esercizio di attività agrituristiche, nel rispetto delle specifiche caratteristiche tipologiche e architettoniche, nonché delle caratteristiche paesaggistico-ambientali dei luoghi» (art. 3, rispettivamente commi 1 e 2). Laddove, però, ciò non sia in concreto avvenuto, ovvero il Comune non ne abbia fatto applicazione, è evidente che la verifica della richiesta connessione non può che venire demandata, al di là delle originarie indicazioni di massima sulla rispondenza dei locali alla finalizzazione perseguita dal richiedente, alla fase dello svolgimento dell’attività. 
13. In effetti, la disciplina regionale invocata da entrambe le parti è proprio quella che attiene all’esercizio dell’agriturismo, ovvero al momento dinamico dello svolgimento dell’impresa, piuttosto che a quello statico del suo insediamento. Trattasi di un certo numero di articoli (da 150 a 164) costituenti il Titolo X della l.r. 5 dicembre 2008, n. 31, recante Testo unico delle leggi regionali in materia di agricoltura, foreste, pesca e sviluppo rurale, pubblicato sul B.U.R.L. del 10 dicembre 2008, la cui rubrica è stata di recente modificata mediante utilizzo della significativa espressione «Multifunzionalità dell’azienda agricola e diversificazione in agricoltura». Ad essa ha fatto seguito il previsto Regolamento attuativo, n. 4 del 6 maggio 2008, a sua volta variamente interpolato, che fornisce importanti indicazioni di dettaglio soprattutto avuto riguardo alla parte procedimentale di acquisizione dei titoli di legittimazione necessari, superando così la previgente disciplina, contenuta nella l.r. 31 gennaio 1992, n. 3, il cui Regolamento attuativo era il n. 8 del 2001. 
14. Va peraltro precisato che in realtà la vicenda di cui è causa si è sviluppata pressoché interamente in epoca antecedente l’entrata in vigore della l.r. n. 31 del 2008, stante che la richiesta del primo permesso di costruire è del 3 ottobre 2005, quella della variante del 30 marzo 2007, e i titoli di riferimento a loro volta datano rispettivamente 2 marzo 2006 e 20 marzo 2008. Finanche la prima richiesta di restituzione degli oneri è stata presentata in data 30 aprile 2008, dunque prima dell’entrata in vigore della l.r. n. 31. La ricordata natura di Testo unico della legislazione regionale non assorbe certo nella sua portata compilativa, neutralizzandoli, gli elementi di novità necessariamente imposti dalla sopravvenienza della l. n. 96 del 2006, le cui finalità e definizioni vengono pure formalmente richiamate (v. ad esempio artt. 150 e 151). 
15. La nozione di “connessione”, con riferimento alla quale la legge quadro n. 96 del 2006, fissa solo dei “paletti” in termini generali, è stata declinata dunque successivamente alla definizione dei procedimenti di cui è causa nell’art. 152 della l.r. n. 31 del 2008, con riferimento allo svolgimento delle attività agrituristiche, non all’edificazione o all’adeguamento dei locali ad esse destinati («Gli imprenditori agricoli che intendono svolgere attività agrituristiche si dotano di una certificazione comprovante la connessione dell’attività agrituristica rispetto a quella agricola che rimane prevalente […]»). Il concetto di prevalenza, a sua volta, si realizza «quando il tempo impiegato per lo svolgimento dell’attività agrituristica nel corso dell’anno solare è inferiore al tempo impiegato nell’attività agricola nel medesimo periodo». Al regolamento attuativo è demandata la specificazione dei criteri per la valutazione del rapporto di connessione tra le attività agricole e le attività agrituristiche, utilizzando il parametro “tempo di lavoro”, tenuto conto delle peculiarità del territorio e delle diverse produzioni agricole, nonché, con riferimento alla somministrazione di pasti e bevande, tenuto conto dell’offerta enogastronomica e della promozione dei prodotti agroalimentari regionali. Lo stesso vi ha provveduto limitandosi, per la parte strutturale, a prevedere che la richiesta del certificato, redatta utilizzando uno schema approvato con decreto del dirigente della struttura regionale competente, rechi «la specificazione dei fabbricati nella disponibilità dell’azienda che si intendono destinare all’attività agrituristica, compresa l’eventuale abitazione dell’imprenditore, con l’identificazione catastale dei fabbricati, la loro destinazione urbanistica, ed una rappresentazione grafica degli stessi». 
Né d’altro canto il sistema era diverso con riferimento alla “complementarità”, incidendo la diversità della dizione sulla sostanza del legame necessario, non sulle modalità di verifica dello stesso, ovvero sui ritenuti indici di sussistenza, programmabili nella fase iniziale, verificabili in concreto solo nella successiva.  
15.1. Del resto, delle possibili conseguenze del passaggio dalla “complementarità” alla “connessione” il Comune non sembra darsi cura alcuna, dal momento che da un lato ritiene decisiva la portata limitativa della prima certificazione provinciale, prot. n. 35759 del 29 maggio 2007, di complementarità, appunto,  – resa invero a complementarità già scomparsa dal panorama giuridico nazionale – riferita solo all’accoglienza e alla somministrazione della colazione agli ospiti, seppure essa stessa sopravvenuta alla variante; dall’altro disconosce valenza a quelle (di connessione)  rilasciate nel 2010, a lavori ultimati, sia in quanto egualmente postume, sia in quanto comprensive dell’immobile nella sua interezza, senza alcun distinguo tra porzioni del fabbricato. 
16. E’ di tutta evidenza come il necessario scorporo del procedimento in due fasi, delle quali una -quella edilizia- necessariamente propedeutica alla seconda - quella gestionale - si presti a possibili usi fraudolenti, come paventato dalla difesa civica, e come tipico di qualsivoglia percorso atto a facilitare l’insediamento di attività a condizioni date con agevolazioni che non opererebbero ove le stesse fossero esercitate in maniera per così dire ordinaria (si pensi, a mero titolo di esempio, all’esercizio della somministrazione ai soli soci nei circoli privati, che è consentita nei locali a destinazione residenziale, ovvero ai requisiti meno stringenti richiesti per la vendita di prodotti di gastronomia agli esercizi di vicinato, rispetto ai bar o ristoranti veri e propri). Ma tali deviazioni dalla funzione attengono alla patologia della fattispecie, ben potendo essere perseguite sul piano sanzionatorio, in via diretta, irrogando le sanzioni espressamente previste dal legislatore, e in via per così dire mediata, stante che il travalicamento dei confini del titolo di legittimazione di un’attività, ove non occasionale o sporadico, lo rende tamquam non esset, con quanto ne consegue sul piano della coerenza della destinazione d’uso dei locali all’uopo utilizzati, evidentemente mutata, seppure solo in senso funzionale. Di ciò è conferma nel sistema sanzionatorio declinato dalla legge regionale n. 31 del 2008, che in particolare all’art. 162 prevede espressamente,  per chi esercita l’attività agrituristica in mancanza di uno o più requisiti richiesti per il relativo svolgimento, il divieto di prosecuzione «fintanto che non venga ripristinata la sussistenza di tutti i requisiti e comunque per un periodo non inferiore a due mesi ed è revocato il certificato di connessione», che fa venire meno la riconducibilità  della stessa all’attività agricola e quindi anche la conformità urbanistica dei locali. 
17.  Quanto appena detto consente di richiamare l’ultima questione di rilievo attinta dall’odierna controversia, ovvero la disciplina della destinazione d’uso degli immobili da adibire ad agriturismo.  L’art. 3, comma 3, della l. n. 96 del 2006, prevede infatti che «I locali utilizzati ad uso agrituristico sono assimilati ad ogni effetto alle abitazioni rurali». A ciò ha fatto eco, nella Regione Lombardia, la previsione di cui all’art. 154 della l.r. n. 31 del 2008, ai sensi del quale «1. Possono essere utilizzati per attività agrituristiche tutti gli edifici in possesso del requisito di ruralità rilevante ai fini fiscali, già esistenti da almeno tre anni, a condizione che la loro destinazione all’attività agrituristica non comprometta l’esercizio dell’attività agricola. 2. Gli edifici rurali di cui al comma 1 sono compatibili con ogni destinazione d’uso prevista dagli strumenti urbanistici comunali e sovracomunali». Pertanto gli interventi effettuati in funzione della conduzione del fondo agricolo, nella sua modalità “connessa” di esercizio di attività agrituristica, non richiedono -recte, non richiedono più -un cambio di destinazione d’uso urbanisticamente rilevante, essendo l’insediamento compatibile con l’utilizzo delle abitazioni rurali e ferme restando le indicazioni, necessariamente di dettaglio, rivenienti dalla singola pianificazione urbanistica.
18. Chiarito quanto sopra, il Collegio può ora scendere ad un’analisi di ancora maggior dettaglio della fattispecie in controversia, in comparazione con il paradigma normativo, nel suo variegato atteggiarsi. 
Non privo di conseguenze è in primo luogo lo sviluppo del procedimento edilizio “a cavallo” tra i due distinti regimi giuridici, ovvero quello della complementarità, ancora in vigore al momento della presentazione della istanza di rilascio del primo permesso, e quello della connessione, ormai pienamente operante, invece, almeno a livello nazionale, quando è stata presentata la variante. La problematica di diritto intertemporale conseguitane, che avrebbe potuto attrarre ridetta variante, proprio in quanto tale, alla disciplina vigente al momento dell’istruttoria della prima domanda, non è in alcun modo attinta nelle motivazioni dell’atto impugnato, che si limita ad insistere sulla suddivisone del procedimento di ristrutturazione in due segmenti autonomi e contenutisticamente distinti. La difficoltà, tuttavia, di far leva solo ex post  su una frammentazione di cui non è traccia in atti, neppure sub specie di interlocuzione istruttoria con la proprietà, risulta finanche dal richiamo, a corroborare la motivazione del diniego, di apposito parere legale richiesto allo scopo, arrivando poi a censurare l’accatastamento dell’intero complesso in categoria D/10, “fabbricati per funzioni produttive connesse alle attività agricole”, nonché, come già ampiamente chiarito, l’estensione delle certificazioni di “connessione”. 
19. Al contrario, ridetta originaria valutazione unitaria è documentata perfino dall’avvenuta accettazione, senza alcuna richiesta aggiuntiva, della richiesta di variante a firma di persona diversa (la signora Leda Manfredini, unica munita della qualifica di imprenditrice agricola, comunque necessaria) da quella che aveva domandato ed ottenuto il primo permesso di costruire (il figlio, signor Gianni Ferramola, di professione farmacista e come tale estraneo all’impresa agricola). Salvo poi invocare anche tale circostanza, necessitante di effettivo approfondimento istruttorio a tempo debito quanto meno sul piano formale, quale motivo ostativo alla gratuità del primo permesso di costruire, in verità solo accennato nell’atto di appello (e come tale da considerare intruso) oltre che estraneo al contenuto dell’atto impugnato, del quale pertanto costituirebbe inammissibile integrazione postuma. 
20. D’altro canto, la variante in corso d’opera è tipologicamente l’apposito strumento approntato dal legislatore per “correggere” il contenuto del titolo edilizio originariamente richiesto, adeguando il progetto originario ancora in itinere, prima della chiusura dei lavori, ad esigenze pratiche riscontrate in corso di esecuzione, senza variarne radicalmente il contenuto, innovandolo.  La relativa disciplina, di cui all’art. 22, comma 2, ultimo periodo, del d.P.R. n. 380/2001, prevede che essa costituisca «parte integrante del procedimento relativo al permesso di costruzione dell’intervento principale», consentendone  l’avallo previa d.i.a. (oggi s.c.i.a.),  quanto meno per quelle che «non incidono sui parametri urbanistici e sulle volumetrie, che non modificano la destinazione d’uso e la categoria edilizia, non alterano la sagoma dell’edificio e non violano le eventuali prescrizioni contenute nel permesso di costruire» (il riferimento alla sagoma è stato successivamente eliminato, salvo si tratti di edificio sottoposto a vincolo ai sensi del d.lgs. 22 gennaio 2004, n. 42). Come la Sezione ha già avuto modo di precisare, cioè,  (v. Cons. Stato, sez. II, 28 agosto 2020, n. 5288), si tratta di una categoria concettuale elaborata dalla giurisprudenza anche in negativo rispetto alla nozione, attinente il diritto sanzionatorio, di variazione essenziale, che sussiste invece allorquando le modifiche, sia qualitative che quantitative, apportate al progetto originario, mutino radicalmente nei suoi lineamenti di fondo, sulla base di vari indici quali la superficie coperta, il perimetro, la volumetria, nonché le caratteristiche funzionali e strutturali (interne ed esterne) del fabbricato (cfr. ancora Cons. Stato, sez. II, 14 aprile 2020, n. 2381; id., 22 luglio 2019, n. 5130). 
21. La finalizzazione unitaria degli interventi richiesti dalla proprietà (ristrutturazione del fabbricato principale e modifiche progettuali di quella del fabbricato accessorio, il tutto connotato come ristrutturazione complessiva dell’immobile) risulta per tabulas dalla lettura comparata delle relazioni tecniche allegate alla prima e alla seconda istanza. La prima infatti parla chiaramente della necessità di reperire «nuovi locali necessari all’attività di ristorazione», nel contempo preannunciando un «progetto della sala di ristorazione da collocarsi all’interno del fabbricato principale»; la seconda, ancor più in dettaglio, reca l’intento di «ottimizzare i processi di somministrazione cibo e i percorsi di collegamento al fabbricato principale», che si vogliono ora  ristrutturare proprio «al fine di adattare i locali e i relativi percorsi di collegamento all’attività di ristorazione sopraccitata». Attraverso la variante, cioè, si va a «completare il processo di trasformazione della residenza agricola al fine di mutarne la destinazione d’uso per avviare l’attività agrituristica». 
22. L’atto impugnato indica come primo motivo di rigetto della richiesta di restituzione dei contributi concessori la conformità del permesso di costruire n. 2005/019 al vigente P.R.G. approvato con delibera di Consiglio comunale n. 22 del 5 aprile 2005 in ragione delle indicazioni rivenienti dalla scheda di vincolo dell’immobile (che consentirebbe la costruzione anche di pubblici esercizi, quali ristoranti o pizzerie). Tale esplicitazione, non richiesta né necessaria, se non del tutto eterogenea rispetto alla funzione del provvedimento, finisce per adombrare molti più dubbi di quanti non ne risolva, stante che di ridetta scheda non è fatta menzione nel provvedimento, sì da valorizzarne la portata di deroga puntiforme al regime giuridico della zona, che vuole come compatibili solo le destinazioni abitative o a servizio dell’agricoltura (v. artt. 53.11 e 56.6 delle N.T.A. al P.R.G.). Né la difesa civica ha inteso soffermarsi sulla questione, seppure espressamente sollevata dalla controparte, sicché la scelta in variante, vuoi che sia stata frutto di una rettifica terminologica (riconduzione della nozione di ristorazione alla accezione di somministrazione di alimenti e bevande in ambito agrituristico, e non commerciale), vuoi che sia conseguita ad un effettivo ripensamento, presumibilmente indotto dalle ravvisate maggiori possibilità di accedere al sistema dell’agriturismo, finisce per apparire comunque più coerente con il documentato assetto del territorio, di quanto non lo sia l’insistita persistenza nello stesso complesso di un insediamento produttivo a vocazione commerciale “pura”. 
22.1. Vero è peraltro che la classificazione “commerciale” del fabbricato secondario, non figura affatto nel permesso di costruire del 2006, che reca una assai più generica dicitura “cambio di destinazione d’uso di edificio”, senza precisarne il punto di approdo, laddove essa era chiaramente esplicitata nella scheda progettuale del professionista di parte, tutt’affatto vincolante sul piano della qualificazione giuridica dell’intervento per l’Amministrazione procedente. In assenza di richiami al regime giuridico di zona, dunque, neppure appare chiaro se nell’istanza e nel titolo si intendesse davvero fare riferimento al classamento urbanisticamente rilevante oggi tipizzato nell’art. 23 ter del d.P.R. n. 380 del 2001, piuttosto che, attingendo ad un gergo di uso comune (“ristorazione”) alle facoltà espansive dell’attività agrituristica. Di certo vi è che con la variante la destinazione finale è quella funzionale alla stessa, senza alcun distinguo, ovvero sia con riferimento al fabbricato principale, per il quale neppure sarebbe più stata necessaria, giusta le sopravvenienze di favore contenute nell’art. 3 della l. n. 96 del 2006, sia per quello secondario, già oggetto di lavori di trasformazione da residenza a cucina/ristorante. 
23. Infine, nessun rilievo in senso ostativo può assumere il contrasto tra la astratta capienza del locale di ristorazione (potenziali 130 posti a sedere) con quella concretamente legittimata dalla Provincia al fine di mantenere la necessaria connessione con l’attività agricola (50 pasti al giorno per 5 giorni alla settimana, su 260 giorni all’anno). Il concetto di “capienza”, infatti, intrinseco alla nozione di agibilità dei locali di pubblico spettacolo o trattenimento, ma estraneo a quelli di somministrazione di alimenti e bevande, sottoposti piuttosto a un vaglio qualitativo di rispondenza a requisiti igienico-sanitari e di aerazione, assurge a limite negativo al di sopra del quale, appunto, si spezza il rapporto di connessione nella accezione giuridica richiesta dal legislatore perché l’attività di agriturismo possa essere considerata parte di quella agricola, fruendo anche dei relativi benefici procedimentali. Essa, cioè, finisce per costituire un obiettivo strumento di supporto all’operato dell’organo di controllo, in quanto agevolmente riscontrabile. Pertanto le preoccupazioni legalistiche dell’Amministrazione appellante possono trovare agevole conforto programmando una seria attività di vigilanza volta a verificare il mancato sconfinamento della gestione agrituristica proprio in quella ristorazione di tipo stricto sensu commerciale che il Comune avrebbe voluto mantenere in loco, certamente incompatibile con l’attuale destinazione d’uso dell’immobile. 
24. Appare dunque condivisibile l’affermazione del primo giudice (punto (g) della motivazione) laddove afferma che «la circostanza che le certificazioni provinciali siano intervenute dopo la conclusione dei lavori non ha alcun rilievo negativo sul piano urbanistico, in quanto il rispetto delle condizioni relative all’attività agrituristica deve essere necessariamente verificato nel momento in cui l’attività aziendale viene organizzata». 
25. In sintesi, dallo sviluppo, senza soluzione di continuità, del complessivo progetto di ristrutturazione dell’immobile con finalità di agriturismo, da ultimo certificata in termini di connessione con quella agricola svolta dalla signora Leda Manfredini dalla Provincia di Mantova,  consegue che lo stesso è stato richiesto e realizzato “in funzione” della conduzione del fondo, e conseguentemente fruisce del regime di esenzione dal contributo di costruzione di cui all’art. 17, comma 3, lett. a), del d.P.R. n. 380 del 2001. 
26. Per tutto quanto sopra detto, l’appello deve essere respinto e per l’effetto deve essere confermata la sentenza del T.A.R. per la Lombardia, sede di Brescia, n. 801 del 2014 di accoglimento del ricorso n.r.g. 1631 del 2011, con conseguente condanna del Comune di San Giacomo delle Segnate a restituire la somma di euro 8.395,40, oltre interessi dalla data della presentazione dello stesso al saldo.  
27. La complessità delle questioni giuridiche trattate giustifica la compensazione delle spese di giudizio. 
P.Q.M.
Il Consiglio di Stato in sede giurisdizionale (Sezione Seconda), definitivamente pronunciando sull’appello, come in epigrafe proposto, lo respinge. 
Spese del doppio grado compensate.
Ordina che la presente sentenza sia eseguita dall’autorità amministrativa.
Così deciso in Roma nella camera di consiglio del giorno 23 novembre 2021 con l’intervento dei magistrati:


Gianpiero Paolo Cirillo,	Presidente
Italo Volpe,	Consigliere
Giovanni Sabbato,	Consigliere
Antonella Manzione,	Consigliere, Estensore
Cecilia Altavista,	Consigliere

Gianpiero Paolo Cirillo,	Presidente
Italo Volpe,	Consigliere
Giovanni Sabbato,	Consigliere
Antonella Manzione,	Consigliere, Estensore
Cecilia Altavista,	Consigliere



IL SEGRETARIO
","Edilizia – Oneri di urbanizzazione – Esonero – Agriturismo – Condizione. 
 
          L’esonero dal contributo di costruzione per gli interventi da realizzare nelle zone agricole si applica anche a quelli effettuati in funzione dell’attività agrituristica, purché essa sia connessa alla conduzione del fondo (1). 
 
(1) Ha chiarito la Sezione che per evitare che l’organizzazione dell’attività agrituristica assuma dimensioni tali da perdere i requisiti di connessione rispetto all’attività agricola, le Regioni possono dettare regole che incidono sull’attività edilizia, in sede di individuazione degli « interventi per il recupero del patrimonio edilizio esistente ad uso dell’imprenditore agricolo ai fini dell’esercizio di attività agrituristiche, nel rispetto delle specifiche caratteristiche tipologiche e architettoniche, nonché delle caratteristiche paesaggistico-ambientali dei luoghi». Il mancato rispetto degli altri requisiti, quali le regole sull’utilizzo dei prodotti provenienti dal fondo, attengono alla fase dello svolgimento dell’attività e la loro sistematica violazione determina l’illiceità della stessa anche sotto il profilo urbanistico, in quanto si risolve in una modifica di destinazione d’uso, seppure funzionale o senza opere. 
La scelta di esonerare gli imprenditori agricoli dal contributo di costruzione, contenuta nell’art. 17, comma 3, lett. a), d.P.R. n. 380 del 2001, è ancorata alla sussistenza di due condizioni, una oggettiva, data dal rapporto con la conduzione del fondo e l’altra, invece, soggettiva, correlata alla qualifica di imprenditore a titolo principale del richiedente (sul punto, v. Cons. Stato, sez. IV, 26 novembre 2015, n. 5363). Anche l’agriturismo può essere considerato attività condotta in funzione dell’impresa agricola, purché ad esso connesso (non più complementare). Ciò in quanto nella cornice della legge quadro n. 96 del 2006, di riforma del settore, che vuole promuovere idonee forme di turismo nelle campagne, il recupero del patrimonio edilizio rurale nel rispetto delle peculiarità paesaggistiche diviene fattore di crescita della multifunzionalità dell’impresa agricola, atto a scongiurare fenomeni di abbandono e di degrado, soprattutto in determinate aree, e nel contempo incoraggiare il rinnovamento, anche generazionale, della classe imprenditoriale agricola, senza disperdere il patrimonio di tradizioni e di cultura che nell’ambito enogastronomico costituisce un’innegabile eccellenza del Paese. Da qui la ritenuta compatibilità dell’esenzione dal pagamento del contributo di costruzione, che con particolare riguardo alla parte correlata agli oneri di urbanizzazione primaria e secondaria, è di natura pubblicistica, in quanto mirante a “socializzare” le spese che la collettività è chiamata a sostenere per la realizzazione delle opere a servizio della zona ove le stesse vanno a localizzarsi. D’altro canto, seppure la finalità di imprenditorialità aggiuntiva rispetto a quella agricola tradizionale dell’attività agrituristica appaia prima facie difficilmente conciliabile con la scelta di sottrarre la edificazione o ristrutturazione dei locali da utilizzare allo scopo alla partecipazione agli oneri concessori, tanto più che la capacità attrattiva di utenza che essa genera, produce inevitabilmente un maggior carico urbanistico (v. Cons. Stato, sez. IV, 30 agosto 2018, n. 5096, che fa ancora riferimento alla definizione di agriturismo contenuta nella l. n. 730 del 1985, non applicabile ratione temporis al caso di specie), vero è che l’art. 3, comma 3, della l. n. 96 del 2006, prevede che «I locali utilizzati ad uso agrituristico sono assimilati ad ogni effetto alle abitazioni rurali». Pertanto gli interventi effettuati in funzione della conduzione del fondo agricolo, nella sua modalità “connessa” di esercizio di attività agrituristica, non richiedono neppure un cambio di destinazione d’uso urbanisticamente rilevante, essendo l’insediamento compatibile con l’utilizzo delle abitazioni rurali e ferme restando le indicazioni, necessariamente di dettaglio, rivenienti dalla singola pianificazione urbanistica.  
Il concetto di “capienza” della struttura agrituristica, al pari di altri attinti al linguaggio giuridico tipico dell’esercizio delle singole attività di settore, va calato nello specifico di quella di riferimento. Esso è infatti intrinseco alla nozione di agibilità dei locali di pubblico spettacolo o trattenimento, ma estraneo a quelli di somministrazione di alimenti e bevande, sottoposti piuttosto a un vaglio qualitativo di rispondenza a requisiti igienico-sanitari e di aerazione. Ove posto come condizione nel titolo legittimante lo svolgimento dell’impresa, assurge a limite negativo al di sopra del quale si spezza il rapporto di connessione nella accezione giuridica richiesta dal legislatore perché l’agriturismo possa essere considerato parte dell’impresa agricola, fruendo anche dei relativi benefici procedimentali. Essa, cioè, finisce per costituire un obiettivo strumento di supporto all’operato dell’organo di controllo, in quanto agevolmente riscontrabile, anche ai fini delle verifiche del rispetto della destinazione urbanistica a residenza rurale, compatibile con l’esercizio di agriturismo, ma non con quello di una vera e propria attività commerciale. ",Edilizia
https://www.giustizia-amministrativa.it/web/guest/-/riscossione-mediante-ruolo-del-prelievo-supplementare-nel-settore-del-latte,"
Riscossione mediante ruolo del prelievo supplementare nel settore del latte
","N. 05281/2021REG.PROV.COLL.
N. 08979/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Terza)
ha pronunciato la presente
SENTENZA
sul ricorso numero di registro generale 8979 del 2020, proposto da Francesco Brighenti, rappresentato e difeso dagli Avvocati Mario Pasini, Lucia Scalone Di Montelauro, con domicilio digitale come da PEC da Registri di Giustizia e domicilio eletto presso lo studio dell’Avvocato Lucia Scalone Di Montelauro in Roma, via Colà di Rienzo, n. 162; 

contro
AGEA - Agenzia per Le Erogazioni in Agricoltura, in persona del legale rappresentante pro tempore, rappresentata e difesa dall'Avvocatura Generale dello Stato, domiciliataria ex lege in Roma, via dei Portoghesi, n. 12; 

per la riforma
della sentenza del Tribunale Amministrativo Regionale per la Lombardia sezione staccata di Brescia (Sezione Seconda) n. 273/2020, resa tra le parti, concernente l’annullamento della cartella di pagamento notificata il 13.5.2015 relativa a quote latte.

Visti il ricorso in appello e i relativi allegati;
Visto l'atto di costituzione in giudizio di AGEA - Agenzia per Le Erogazioni in Agricoltura;
Visti tutti gli atti della causa;
Relatore nell'udienza pubblica del giorno 8 giugno 2021, svoltasi mediante collegamento da remoto in videoconferenza, ai sensi del combinato disposto degli artt. 4, comma 1, del decreto-legge n. 28/2020 e 25, comma 1, del decreto-legge n. 137/2020, il Consigliere Paola Alba Aurora Puliatti e presenti, per la parte appellante, ai sensi dell'art. 4, comma 1, del decreto-legge n. 28/2020, gli avvocati Lucia Scalone di Montelauro e Mario Pasini;
Ritenuto e considerato in fatto e diritto quanto segue.

FATTO
1.- Con ricorso al TAR per la Lombardia Sezione di Brescia n.r.g. 108 del 2020, il ricorrente impugnava la cartella di pagamento n. 30020150000007314/000 emessa da Agea e notificata da Equitalia il 13.5.2015, riguardante i prelievi supplementari per gli anni 1995,1996,1997 e 1998, per l’importo di euro 221.986,74 e relativi interessi maturati.
Avverso la stessa cartella il ricorrente aveva proposto opposizione davanti al Tribunale di Mantova che ne aveva disposto la sospensione e, con sentenza n. 71/1918, aveva accolto le domande attoree. 
Con sentenza n. 1654/2019 del 14.11.2019, la Corte d’Appello aveva dichiarato il difetto di giurisdizione per la prevalenza della tutela in capo al giudice amministrativo essendo stata proposta anche una domanda giudiziale volta alla contestazione del quantum dovuto.
2.- Con la sentenza in epigrafe, il TAR ha rigettato il ricorso e compensato le spese di giudizio.
La sentenza ha ritenuto infondati i motivi concernenti l’inesistenza della notifica e/o invalidità della cartella ed ha affermato che la prescrizione decennale non si è compiuta dal momento che la riscossione è stata sospesa nel 2000 fino al 2012, quando a seguito della definizione dei contenziosi (con decisioni di rigetto in appello e senza ulteriori sospensioni cautelari) le somme sono divenute esigibili.
Il TAR ha rigettato anche i motivi relativi al difetto di motivazione della cartella, alla determinazione degli interessi, alla duplicazione del ruolo. 
Il TAR ha, inoltre, ritenuto che l’erronea quantificazione dell’importo (in virtù di una asserita non corretta contabilizzazione delle compensazioni) non inciderebbe sulla validità dell’intimazione.
Infine, non sussisterebbe l’errata iscrizione a ruolo degli importi dovuti (in forza di quanto statuito dalla Corte di Giustizia con la sentenza 27.6.2019, Causa C-348/2018) in quanto rispetto al ricorrente si sarebbe formato il giudicato circa la debenza della somma per effetto dell’abbandono del ricorso in appello proposto a suo tempo, unitamente ad altri ricorrenti, avverso le sentenze del TAR Brescia n. 3642/2012 (confermata da C.d.S. 217/215), n. 3644/2012 (confermata da C.d.S. n. 210/2015) e  n. 4957/2012 (confermata da C.d.S. n. 897/2015), che avevano rigettato l’impugnazione dei provvedimenti di accertamento delle somme addebitate a titolo di prelievo supplementare per le annate dal 1995 al 1998.
Secondo il TAR, il rapporto tra primato del diritto comunitario e consolidamento degli effetti del giudicato non si risolve nel dovere dell’organo giurisdizionale nazionale di riesaminare necessariamente la decisione coperta da giudicato, salva eventualmente la possibilità per l’interessato di agire per il risarcimento dei danni.
3.- Con l’appello in esame, il ricorrente lamenta l’erroneità e ingiustizia della sentenza di cui chiede la riforma.
4.- Si è costituita in giudizio AGEA che chiede il rigetto dell’appello.
5.- Alla pubblica udienza dell’8 giugno 2021, a seguito di scambio di memorie e deposito di note di udienza da parte del ricorrente, la causa è stata assunta in decisione.
DIRITTO
1.- L’appello non è fondato.
2.- L’appellante deduce, con il primo motivo, l’infondatezza, illogicità e carenza di motivazioni con cui il TAR ha respinto il primo motivo del ricorso introduttivo, con cui era stata dedotta l’inesistenza della notificazione della cartella, l’illegittimità per violazione del combinato disposto dell’art. 10 bis della L. n. 33/2009 e dell’art. 26 DPR n. 602/1973 e artt. 137 e segg. c.p.c..
Secondo la tesi dell’appellante, a seguito della modifica dell’art. 26 D.P.R. n. 602/73, apportata con l’art. 12, comma 1, D.lgs. n. 46 del 26 febbraio 1999, solo il personale della Guardia di Finanza, quale ufficiale della riscossione, e non Equitalia, può intervenire nel processo di notificazione delle cartelle AGEA in materia di “prelievo latte” ai sensi della L. n. 33/09.  
Non varrebbe a sanare il vizio la circostanza che la notifica abbia raggiunto lo scopo.
2.1.- Il Collegio ritiene che vada condivisa sul punto la sentenza impugnata.
Il TAR ha correttamente ritenuto che “l’articolo 8 quinquies, comma 10 bis, del DL 5/2009, convertito in legge n. 33 del 9 aprile 2009, nel testo ratione temporis applicabile, considera equivalenti l'attività del gruppo Equitalia e quella della Guardia di Finanza, sia relativamente alla notificazione sia per tutti gli adempimenti della riscossione coattiva descritti nel titolo II del D.P.R. 29 settembre 1973 n. 602, tra cui le funzioni di ufficiale della riscossione (cfr. T.A.R. Lombardia, Brescia, sez. I, 21 febbraio 2017, n.252; TA.R. Lombardia, Brescia, sez. II, 9 dicembre 2019, n.1044, TAR Emilia Romagna, Parma, sez. I, 20 marzo 2017, n. 104).”.  
Difatti, nel procedimento di riscossione del prelievo supplementare nel settore del latte, il comma 2 dell’art. 8 quinquies del D.l. n. 5/2009, convertito con  modificazioni dalla l. n. 33 del 2009, così dispone: “L'AGEA provvede alla tempestiva comunicazione a Equitalia Spa per gli adempimenti di competenza”. 
Dai commi 10 e 10 bis dell'art. 8 quinquies, così come modificato dall'art. 1, comma 525, della cd. ""Legge di Stabilità 2013"" (L. n. 228 del 2012),  discende che nei casi di mancata adesione alla rateizzazione e in quelli di decadenza dal beneficio della dilazione AGEA procede alla riscossione mediante ruolo, avvalendosi, su base convenzionale, per le fasi di formazione del ruolo, di stampa della cartella di pagamento e degli altri atti della riscossione, nonchè per l'eventuale assistenza nella fase di gestione del contenzioso, delle società del Gruppo Equitalia
Né assume rilievo, in senso contrario, la circostanza che la qualifica di ufficiali della riscossione venga normativamente attribuita soltanto agli appartenenti al personale della Guardia di Finanza, discendendo l'abilitazione per Equitalia direttamente dalla convenzione prevista dal citato art. 8 quinquies, che costituisce norma speciale, quanto all'identificazione del soggetto abilitato alla notificazione, rispetto alla disciplina generale contenuta nell'art. 26, comma 1, del d.P.R. n. 602 del 1973 (Cass. Civ. Sez III, 23.4.2020 n. 8118; n. 26/06/2020, n. 12926).
Equitalia, pertanto, è legittimata a notificare la cartella e, dunque, il primo motivo è infondato. 
2.2. - Peraltro, va ricordato l’indirizzo della Corte di Cassazione in tema di nullità/inesistenza della notifica della cartella.
L’'irritualità della notificazione può essere fatta valere dal contribuente unicamente al fine di eccepire la decadenza dell'amministrazione dalla possibilità di esercitare la pretesa tributaria, o la prescrizione dell'azione, ovvero al fine di dimostrare la tempestività dell'impugnazione dell'atto, altrimenti il contribuente non ha interesse a dedurre un vizio della notificazione che non ridonda, di per sè, in vizio dell'avviso di accertamento"" (Cass. civ., Sez. V, n. 10079 del 21/4/2017; n. 7838 del 17/4/2015 e n. 16407 del 3/11/2003). 
Più precisamente, in tema di atti d'imposizione tributaria, la notificazione non è un requisito di giuridica esistenza e perfezionamento, ma una condizione integrativa d'efficacia, sicchè la sua inesistenza o invalidità non determina in via automatica l'inesistenza dell'atto, quando ne risulti inequivocabilmente la piena conoscenza da parte del contribuente entro il termine di decadenza concesso per l'esercizio del potere all'Amministrazione finanziaria, su cui grava il relativo onere probatorio (Cass., Sez. V, ordinanza n. 21071 del 24/8/2018; Sez. V, n. 8374 del 24/4/2015 e n. 654 del 15/1/2014). 
Nel caso concreto, il ricorrente ha avuto piena conoscenza dell'atto, tant'è che ha promosso tempestivamente l’impugnazione della cartella di pagamento ed è, dunque, evidente che l'asserita irregolarità della notificazione non ha leso alcun legittimo diritto di difesa della parte (Cass civile, sez. III, 26/06/2020, n. 12926).
3.- Con il secondo motivo, l’appellante lamenta l’infondatezza, illogicità e carenza delle motivazioni con cui il TAR ha respinto il terzo motivo di ricorso concernente la nullità e/o annullabilità del ruolo indicato in cartella e l’illegittima duplicazione del ruolo.
Il TAR afferma che AGEA ha provveduto ad un adeguamento delle somme dovute e che non vi sarebbe interesse alla censura posto che l’iniziativa di AGEA sarebbe l’unica in relazione al credito in questione.  
Osserva il Collegio che l’iscrizione nel Registro Nazionale dei debiti di cui all’art. 8 ter, 1° comma, della L. n. 33/2009, istituito presso AGEA, è equiparata all’iscrizione a ruolo delle somme dovute, ex art. 8 ter, 2° comma, L. n. 33/2009; ma ciò non comporta che il debito venga riscosso due volte, né è indicativo di tale possibilità il richiamo (erroneamente interpretato dal ricorrente) contenuto nella cartella di pagamento alla legge n. 33/2009. 
Attualmente è unica la procedura di riscossione in corso, attivata mediante la cartella di pagamento notificata da AGEA.
Peraltro, il ricorrente non fornisce prova che per lo stesso debito portato dalla cartella, la Regione (mediante gli Organismi Pagatori Regionali) abbia proceduto a compensare i contributi dovuti al ricorrente.
4.- Con il quarto motivo il ricorrente deduce l’infondatezza, illogicità e carenza di motivazioni con cui il TAR ha respinto il quarto motivo del ricorso introduttivo con cui egli denunciava la nullità e annullabilità della cartella per mancanza dei requisiti essenziali; la nullità e annullabilità del ruolo per mancata notifica degli atti di accertamento presupposti.
Il TAR ha ritenuto la cartella conforme al modello approvato dall’Agenzia delle Entrate in data 28.8.2014.
L’appellante ripropone i vari profili del motivo disatteso e lamenta la mancata indicazione in cartella della notificazione dell’atto di accertamento, che afferma non essere mai avvenuta: AGEA si limiterebbe a richiamare genericamente il fatto che le imputazioni di prelievo oggetto della cartella sono state intimate ai sensi della l. 33/2009, senza nemmeno indicare tali atti di intimazione (che peraltro, non sarebbero gli atti di accertamento degli importi imputati a titolo di prelievo supplementare).
Il che impedirebbe l’esercizio pieno del diritto di difesa e confermerebbe anche la nullità dell’iscrizione a ruolo, avvenuta senza previa notifica del titolo esecutivo legittimante la pretesa.
La stessa iscrizione nel Registro Nazionale dei debiti sarebbe possibile solo per debiti accertati in via definitiva con sentenza passata in giudicato. 
La cartella sarebbe nulla anche  per violazione dell’art. 36, comma 4, DPR 602/73, per mancata indicazione del responsabile del procedimento di imputazione, del responsabile dell’emissione e della notifica della cartella esattoriale; non sarebbe sufficiente, a tal fine, l’indicazione generica dell’Ufficio indicato impersonalmente, in violazione della legge n. 31/2008, art. 36, comma 4 ter, e dei principi costituzionali di buon andamento e imparzialità della P.A.
4.1.- Con il quinto motivo di appello, che può esaminarsi congiuntamente al quarto, il ricorrente censura il rigetto del quinto motivo del ricorso introduttivo, con cui era stata dedotta la nullità della cartella per difetto di motivazione: i dati riportati in cartella non consentirebbero al produttore la verifica dell’iter logico seguito da AGEA per determinare l’ammontare del prelievo supplementare  iscritto a ruolo, l’eventuale compensazione intervenuta nel tempo con contributi PAC, dati che si sarebbero potuti accertare sulla base della notifica di atto presupposto all’iscrizione a ruolo, mai notificato.
4.2.- La cartella, contrariamente a quanto asserisce l’appellante,  risponde alle regole di garanzia e trasparenza invocate e reca l’indicazione degli importi  ed estremi degli atti di accertamento/imputazione del prelievo, precisando (anche se genericamente) che “le imputazioni di prelievo oggetto della cartella sono state intimate asi sensi della l. 33/2009” e che maggiori informazioni possono essere richieste allo sportello AGEA. 
4.3. - Il Collegio osserva, in primis, per quanto concerne in particolare la violazione del D.L. n. 248 del 2007, art. 36, comma 4 ter, con riguardo all'indicazione dell'""effettivo"" responsabile del procedimento, che la giurisprudenza, in tema di cartelle di pagamento, ritiene che l'indicazione del responsabile del procedimento di emissione della cartella, prevista a pena di nullità per quelle riferite ai ruoli consegnati agli agenti della riscossione a decorrere dal 1° giugno 2008 dall'art. 36, comma 4-ter, del d.l. n. 248 del 2007, conv., con modif., in l. n. 31 del 2008, deve intendersi riferita alla persona fisica responsabile del procedimento, a prescindere dalla specificazione della funzione apicale o meno dalla stessa effettivamente esercitata.
In tal senso, la giurisprudenza ha, per es., ritenuto essere sufficiente l’indicazione  del nominativo del responsabile del procedimento ad assicurare la trasparenza dell'attività amministrativa, la piena informazione del cittadino, nonché la garanzia del diritto di difesa, e mentre ha ritenuto non necessaria e neppure sufficiente la sola indicazione della funzione dirigenziale ricoperta dal Responsabile o l’indicazione impersonale dell’Ufficio (Cassazione civile sez. trib., 14/11/2019, n.29652; Cass. Sez. VI, Ordinanza n. 3533 del 23/2/2016; Sez. V, Ordinanza n. 11130 del 9/5/20).
La Cassazione ha precisato che non è certo sufficiente che venga indicato l'Ufficio o la struttura che è destinata a svolgere il procedimento. 
L'indicazione dell'Ufficio o della Struttura, circostanze, del resto, ben note perchè rese pubbliche, non possono realizzare la finalità di rendere ""personale"" il rapporto con il contribuente.
 La ""personalizzazione"" è in funzione della chiara individuazione di una persona fisica responsabile della eventuale inosservanza del singolo procedimento, dovendo il contribuente sapere chi e in quale momento fosse ""la persona fisica"" appartenente all'Ufficio preposta allo svolgimento del procedimento (Cassazione civile sez. VI, 18/05/2020, n.9106; Consiglio di Stato sez. III, 18/03/2019, n. 1782).
4.4.- Dall’esame della cartella opposta si desume che tutte le garanzie di trasparenza e tutela del diritto di difesa (oltre che del buon andamento e della trasparenza della P.A.) siano state rispettate.
Emerge chiaramente dalla cartella (ed è messa in risalto) l’indicazione nominativa del responsabile del procedimento di iscrizione a ruolo (Francesco Martinelli); è chiaramente indicato l’anno cui si riferisce il Tributo, il relativo codice, il nominativo del soggetto cui è stata fatta la consegna di latte (Latteria sociale Roverella Società agricola) e gli estremi dell’atto di accertamento (cfr. dati identificativi della cartella, pag. 5).
4.5. - Va precisato, inoltre, che la Corte di Cassazione si è già espressa sul punto della indicazione del responsabile del procedimento, sancendo il principio che in tema di riscossione del prelievo supplementare nel settore del latte, l'individuazione del responsabile del relativo procedimento coincide con l'individuazione del responsabile dell'iscrizione a ruolo, atteso che, a seguito dell'affidamento all'AGEA dell'intero procedimento di riscossione in tale settore, avvenuto con la L. n. 228 del 2012, (cd. legge di Stabilità 2013) la successiva emissione della cartella, da parte dello stesso ente, è atto esecutivo dell'unitario procedimento di riscossione avviato con l'iscrizione a ruolo, non esistendo alcuna separazione tra il procedimento di iscrizione a ruolo (di competenza dell'ente creditore) e quello di emissione della cartella (di competenza del concessionario della riscossione), come invece avviene per la riscossione per le imposte sui redditi (cfr. Cass., Sez. VI, ordinanza n. 26669 del 10/11/2017: nella specie, la S.C. ha cassato con rinvio la sentenza di merito che aveva ritenuto necessaria sia l'indicazione del nominativo del responsabile del procedimento di iscrizione a ruolo che di quello di riscossione). 
Deve, quindi, ritenersi che nel procedimento di riscossione del prelievo supplementare nel settore latte, poichè esso è interamente affidato al creditore AGEA, l'individuazione del responsabile del procedimento coincida con l'individuazione del responsabile della iscrizione a ruolo, in quanto le successive emissioni e notificazioni, da parte dello stesso Ente, non sono che atti esecutivi dell'unitario procedimento di riscossione avviato con l'iscrizione a ruolo (cfr. Cass. n. 12926/2020).
4.6. - Per quanto concerne l’ulteriore profilo della censura, il Collegio rileva che la notifica della cartella risulta dal documento depositato da AGEA in I grado (doc. 1 allegato alla memoria di AGEA del 6.3.2020).
La notifica è stata effettuata a mezzo di raccomandata AR del 10.3.2015 a cura di Equitalia S.p.a. e risulta firmata da familiare del destinatario per ricevuta in data 13.3.2015.
4.7.- Infondati sono anche gli ulteriori rilievi mossi col quinto motivo di appello.
Con precedente atto presupposto erano stati portati a conoscenza del ricorrente tutti i dati relativi alla sua situazione debitoria.
Difatti, con raccomandata dell’11.6.2013 n. 147577430969, a firma del direttore dell’Ufficio AGEA competente (Giancarlo Nanni) era stato indicato, con apposita tabella, l’elenco delle imputazioni di prelievo divenute esigibili ed iscritte nel Registro Nazionale, i prelievi ancora dovuti, gli interessi maturati all’11.6.2013 e gli estremi della notifica degli atti coincidono con gli identificativi della cartella impugnata indicati a pag. 5).
Erano stati anche indicati gli estremi dei provvedimenti giurisdizionali favorevoli all’Amministrazione su cui si fondava l’esigibilità dei crediti (tabella n. 2); l’elenco delle imputazioni non ancora esigibili (tabella n. 3) e gli estremi dei relativi provvedimenti giurisdizionali (tabella n. 4); la tabella dei tassi di interesse applicati. 
Il ricorrente, peraltro, solo genericamente afferma che gli atti di accertamento del debito non terrebbero conto di compensazioni per contributi PAC, senza fornirne documentata prova; sicché deve ritenersi completa la motivazione della cartella alla luce anche degli atti presupposti depositati da AGEA.
La censura, pertanto, nei suoi vari profili, va rigettata.
5.- Con il sesto motivo l’appellante deduce la decadenza della pretesa di AGEA ex art. 25 DPR 602/1973.
Il TAR ha ritenuto che essendo divenuto definitivo l’accertamento a seguito di sentenza passata in giudicato il termine prescrizionale sia decennale.
Il ricorrente (richiamando la censura precedente già esaminata) deduce che la mancata indicazione da parte di AGEA dell’atto presupposto alla cartella e l’illegittima duplicazione del ruolo rendono impossibile per il ricorrente l’analisi del momento effettivo di accertamento da parte dell’Amministrazione del debito imputato.
In ogni caso, AGEA avrebbe dovuto procedere al recupero a mezzo ruolo entro il 31 dicembre 2014.
5.1.- Sul punto il Collegio rinvia alle argomentazioni già svolte a proposito della motivazione della cartella e ritiene che il ricorrente era in grado di conoscere il momento di definitivo accertamento del debito tramite le tabelle allegate alla notifica dell’atto presupposto (atto di intimazione del pagamento notificato l’11.6.2013).  
6.- L’appellante censura il capo di sentenza con cui il TAR ha respinto il settimo motivo di ricorso e ribadisce l’intervenuta prescrizione della pretesa di AGEA contestando la ricostruzione dei fatti per cui il giudice di prime cure ha “presunto” che il ricorrente avesse proposto ricorso al TAR avverso gli atti di imputazione del prelievo per le annate 1995-1998 e goduto della sospensione cautelare accordata dal TAR, senza poi manifestare la permanenza dell’interesse a ricorrere per cui non figurerebbe tra i ricorrenti nelle sentenze del  TAR Lazio (n. 3642/2012, n. 3644/2012, n. 4957/2012) di rigetto dell’impugnazione.
L’appellante osserva che tra i ricorrenti figura l’Azienda Brighenti Antonio, che in effetti era il genitore dell’attuale ricorrente, il quale, alla morte, lasciava eredi ben nove fratelli e il coniuge; il che non dimostrerebbe però che il ricorrente, già titolare di autonoma partita Iva e azienda individuale, prima della morte del padre, possa considerarsi successore dei debiti di quest’ultimo.
6.1.- Il Collegio condivide la conclusione del TAR.
Sul punto, il TAR ha presunto che il ricorrente abbia abbandonato i ricorsi presentati al TAR Lazio avverso i prelievi per la mancata contestazione della circostanza e, comunque, così risulterebbe dall’esame degli atti prodotti in giudizio da AGEA 
Dagli allegati alla memoria del 6.3.2020 depositati in I grado da AGEA, e in particolare dalle tabelle allegate all’atto notificato l’11.6.2013, emerge che le imputazioni di prelievo supplementare sono divenute definitive a seguito delle pronunce giurisdizionali del TAR e del G.O espressamente indicate nella tabella 2 e non risulta che l’intimazione di pagamento e le tabelle allegate siano stati contestati, né tempestivamente impugnati.
Peraltro, la sospensione cautelare accordata dal TAR Lazio dal 2000 al 2012 ha impedito l’avvio del procedimento di riscossione anche nei confronti del ricorrente.
Per la prima volta in appello il ricorrente deduce che si tratterebbe di titoli formatisi nei confronti del padre defunto, introducendo motivi di contestazione che avrebbero dovuto proporsi in primo grado e (qualora la successione si fosse verificata anteriormente) nei confronti degli atti presupposti di accertamento del debito.
7.- Con altro motivo di appello viene dedotta l’illegittimità della pretesa di AGEA per violazione dell’art. 10, comma 34, L. n. 119/2003 e l’indebita iscrizione a ruolo degli interessi per i prelievi supplementari imputati fino al periodo 2001/2002.
Il ricorrente invoca una lettura logica della norma richiamata per cui il versamento di quanto dovuto era da effettuare senza interessi e invoca la decisione del Consiglio del 16 luglio 2003 n. 2003/530/CE per cui anche lo Stato ha assunto direttamente il debito dovuto per quegli anni convenendo con la Commissione europea di poter esigere la somma relativa al debito dai produttori anche a rate senza interessi.
7.1- Con l’ottavo motivo di appello, che può essere esaminato congiuntamente per connessione, il ricorrente lamenta l’illegittimità della cartella per violazione dell’art. 7 della l. n. 212/2000, nonchè dei principi costituzionali di cui agli artt. 2, 3, 25 e 97 Cost. perché non consentirebbe di comprendere il tasso di interessi applicato, il metodo di calcolo e il periodo di riferimento, tanto più che non viene indicato l’atto presupposto cui AGEA fa riferimento per l’imputazione del prelievo supplementare, né la data della notificazione dello stesso.
Il TAR ha rigettato la censura affermando che la cartella di pagamento avrebbe un contenuto vincolato in relazione alla misura del prelievo e degli interessi, da liquidarsi nella misura di legge.
7.2 - Il Collegio ritiene che le censure siano infondate, pretestuose e generiche.
Si è detto che la cartella fa riferimento all’atto di intimazione notificato il 13.6.2013, da cui sono desumibili tutti i dati relativi al debito imputato anche relativamente agli interessi.
Dall’Allegato 3 sono chiaramente evincibili i tassi di interesse applicati in attuazione dei regolamenti europei ivi indicati, il periodo di applicazione e la decorrenza. 
Sarebbe, dunque, agevole per il ricorrente, applicando il tasso di interesse indicato calcolare se l’importo richiesto con la cartella sia o meno corretto.
D’altra parte, il ricorrente non lamenta un’erronea quantificazione degli interessi, ma si limita a dolersi, genericamente e ingiustificatamente, della mancanza di trasparenza.
7.3.- Per quanto concerne la norma di favore che ha escluso la maturazione di interessi per i produttori con debiti relativi alle campagne dalla 1995/96 alla 2001/02 che aderiscono alla rateizzazione (l. 119/2003 e DM 6 luglio 2007), non risulta che il ricorrente abbia aderito alla rateizzazione con apposita istanza entro 60 giorni dalla richiesta di versamento ( per la cui proposizione era necessario, tra l’altro, la rinuncia alle azioni giudiziarie pendenti, secondo quanto previsto dal DM 6 luglio 2007).
8.- Da ultimo, il ricorrente invoca la pronuncia della Corte di Giustizia del 27.6.2019 nella causa C-348-18 e le sentenze di questo Consiglio di Stato che hanno annullato atti di imputazione dei prelievi in applicazione della dichiarata incompatibilità con l’ordinamento comunitario della normativa nazionale concernente il regime di compensazione che ha privilegiato alcune categorie di produttori, anziché procedere ad una compensazione proporzionale ai quantitativi di riferimento individuali (QRI).
Tale principio avendo stravolto tutti i dati relativi alla compensazione nazionale, avrebbe determinato l’erroneità anche dei dati intimati al ricorrente.
Ad oggi sarebbe impossibile, secondo la tesi dell’appellante, conoscere l’entità del corretto prelievo supplementare da intimare relativamente alle campagne casearie cui la cartella esattoriale si riferisce, per cui nessun debito può essere iscritto nel Registro Nazionale tenuto da AGEA.
Il TAR, al contrario, ha ritenuto che formatosi il giudicato sugli atti di imputazione rivolti al ricorrente, rimarrebbe aperta solo la via del risarcimento del danno.
Il ricorrente contesta che si sia formato giudicato sostanziale nei suoi confronti per effetto delle sentenze del TAR Lazio richiamate dal TAR e se anche egli dovesse ritenersi erede della posizione processuale di “Brighenti Antonio”, che compare tra i ricorrenti dei procedimenti dinanzi al TAR Lazio n. 13519/1999 (definito con  sentenza n. 4957/2012) e n. 11221/2000 (definito con sentenza n. 3642/2012)  non potrebbe ritenersi intervenuto il giudicato sostanziale dell’importo del prelievo supplementare a lui imputato.
 Nei confronti di chi non ha manifestato interesse alla decisione si è compiuta la perenzione del giudizio, che non può comportare alcun giudizio di merito sulla fondatezza o meno del ricorso.
Analogamente, la pronuncia di improcedibilità del ricorso di cui alla sentenza del TAR Lazio sul ricorso n.r.g. 13519/1999 non comporta alcun accertamento sostanziale relativamente alla pretesa azionata in giudizio.  
9.- Le argomentazioni del ricorrente non sono condivisibili.
I prelievi imputati al ricorrente risultano dai titoli giurisdizionali indicati dall’Amministrazione nella tabella n. 2 allegata all’atto di intimazione notificato il 15.6.2013, non impugnata.
La formazione del giudicato, come ritenuto dal primo giudice, rappresenta un limite rispetto alla sopravvenuta pronuncia di incompatibilità comunitaria del regime interno di determinazione del prelievo supplementare relativamente alle annate di cui trattasi.  
In una recente pronuncia la Corte di Giustizia ribadisce che in assenza di una normativa dell’Unione in materia, le modalità di attuazione del principio dell’intangibilità del giudicato rientrano nell’ordinamento giuridico interno degli Stati membri, ai sensi del principio dell’autonomia di procedura (Corte giustizia UE sez. X, 06/11/2014, n.42).
La Corte di Giustizia ha affermato che qualora le norme procedurali interne applicabili prevedano la possibilità, a determinate condizioni, per il giudice nazionale di ritornare su una decisione munita di autorità di giudicato, per rendere la situazione compatibile con il diritto comunitario, tale possibilità deve essere esercitata, per ripristinare la conformità della situazione oggetto del procedimento principale alla normativa dell’Unione (si era trattato nel caso esaminato dalla Corte della possibilità di sollevare questione interpretativa comunitaria in sede di ricorso per ottemperanza ad una sentenza del TAR, medio tempore riformata in appello).
Ad avviso del Collegio, l’assetto degli interessi coinvolti nella originaria controversia concernente gli atti di imputazione del prelievo, tenuto anche conto del comportamento del ricorrente (che non ha manifestato interesse alla prosecuzione del giudizio avverso le intimazioni e non ha successivamente contestato neppure l’atto di intimazione presupposto alla cartella), è ormai definitivo e non può trovare applicazione la sopravvenienza di fatto e/o di diritto per stabilire in concreto se il ripristino della situazione soggettiva, come definitivamente accertato in sede di cognizione, sia compatibile con lo stato di fatto e/o diritto prodottosi medio tempore.
Nel nostro ordinamento interno è ferma, in ogni caso, l’irrilevanza (in sede di ottemperanza) delle sopravvenienze di fatto e di diritto successive alla notificazione della sentenza passata in giudicato (Ex multis, Cons. Stato, Sez. VI, 5 luglio 2011, n. 4037; Sez. IV, 3 dicembre 2010 n. 8510.)
10.-  In conclusione, l’appello va respinto.
11.- Le spese di entrambi i gradi di giudizio possono compensarsi tra le parti in considerazione delle questioni trattate.
P.Q.M.
Il Consiglio di Stato in sede giurisdizionale (Sezione Terza), definitivamente pronunciando sull'appello, come in epigrafe proposto, lo rigetta e, per l’effetto, conferma la sentenza impugnata.
Spese compensate.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 8 giugno 2021 con l'intervento dei magistrati:


Franco Frattini,	Presidente
Paola Alba Aurora Puliatti,	Consigliere, Estensore
Stefania Santoleri,	Consigliere
Solveig Cogliani,	Consigliere
Giovanni Tulumello,	Consigliere

Franco Frattini,	Presidente
Paola Alba Aurora Puliatti,	Consigliere, Estensore
Stefania Santoleri,	Consigliere
Solveig Cogliani,	Consigliere
Giovanni Tulumello,	Consigliere



IL SEGRETARIO
","Agricoltura – Quote latte – Prelievo supplementare - Cartella di pagamento - Emessa da Agea – Notifica – Equitalia.

Agricoltura – Quote latte - Prelievo supplementare - Cartella di pagamento – Iscrizione a ruolo - Iscrizione nel Registro Nazionale dei debiti – Equipollenza.  

​​​​​​​Agricoltura – Quote latte - Prelievo supplementare - Cartella di pagamento – Iscrizione a ruolo - Responsabile del procedimento - Coincide con l'individuazione del responsabile dell'iscrizione a ruolo.
 
           La cartella di pagamento emessa da Agea relativa al prelievo supplementare può essere notificata da Equitalia (1).  
          L’iscrizione nel Registro Nazionale dei debiti di cui all’art. 8 ter, comma 1, l. n. 33 del 2009, istituito presso AGEA, è equiparata all’iscrizione a ruolo delle somme dovute (2).

            In tema di riscossione del prelievo supplementare nel settore del latte, l'individuazione del responsabile del relativo procedimento coincide con l'individuazione del responsabile dell'iscrizione a ruolo, atteso che, a seguito dell'affidamento all'AGEA dell'intero procedimento di riscossione in tale settore, avvenuto con la  l. n. 228 del 2012, (cd. legge di Stabilità 2013) la successiva emissione della cartella, da parte dello stesso ente, è atto esecutivo dell'unitario procedimento di riscossione avviato con l'iscrizione a ruolo, non esistendo alcuna separazione tra il procedimento di iscrizione a ruolo (di competenza dell'ente creditore) e quello di emissione della cartella (di competenza del concessionario della riscossione), come invece avviene per la riscossione per le imposte sui redditi
 
(1) Ha ricordato la Sezione che nel procedimento di riscossione del prelievo supplementare nel settore del latte, il comma 2 dell’art. 8 quinquies, d.l. n. 5 del 2009, convertito con modificazioni dalla l. n. 33 del 2009, così dispone: “L'AGEA provvede alla tempestiva comunicazione a Equitalia Spa per gli adempimenti di competenza”.
​​​​​​​Dai commi 10 e 10 bis dell'art. 8 quinquies, d.l. n. 5 del 2009, così come modificato dall'art. 1, comma 525, della cd. ""Legge di Stabilità 2013"" (l. n. 228 del 2012), discende che nei casi di mancata adesione alla rateizzazione e in quelli di decadenza dal beneficio della dilazione AGEA procede alla riscossione mediante ruolo, avvalendosi, su base convenzionale, per le fasi di formazione del ruolo, di stampa della cartella di pagamento e degli altri atti della riscossione, nonchè per l'eventuale assistenza nella fase di gestione del contenzioso, delle società del Gruppo Equitalia
​​​​​​​Né assume rilievo, in senso contrario, la circostanza che la qualifica di ufficiali della riscossione venga normativamente attribuita soltanto agli appartenenti al personale della Guardia di Finanza, discendendo l'abilitazione per Equitalia direttamente dalla convenzione prevista dal citato art. 8 quinquies, che costituisce norma speciale, quanto all'identificazione del soggetto abilitato alla notificazione, rispetto alla disciplina generale contenuta nell'art. 26, comma 1, d.P.R. n. 602 del 1973 (Cass. civ., sez III, 23 aprile 2020, n. 8118; id. 26 giugno 2020, n. 12926).
​​​​​​​Equitalia, pertanto, è legittimata a notificare la cartella.
​​​​​​​La Sezione ha poi ricordato l’indirizzo della Corte di Cassazione in tema di nullità/inesistenza della notifica della cartella.
​​​​​​​L’irritualità della notificazione può essere fatta valere dal contribuente unicamente al fine di eccepire la decadenza dell'amministrazione dalla possibilità di esercitare la pretesa tributaria, o la prescrizione dell'azione, ovvero al fine di dimostrare la tempestività dell'impugnazione dell'atto, altrimenti il contribuente non ha interesse a dedurre un vizio della notificazione che non ridonda, di per sè, in vizio dell'avviso di accertamento (Cass. civ., sez. V, 21 aprile 2017, n. 10079; id. 17 aprile 2015, n. 7838; id. 3 novembre 2003, n. 16407).
Più precisamente, in tema di atti d'imposizione tributaria, la notificazione non è un requisito di giuridica esistenza e perfezionamento, ma una condizione integrativa d'efficacia, sicchè la sua inesistenza o invalidità non determina in via automatica l'inesistenza dell'atto, quando ne risulti inequivocabilmente la piena conoscenza da parte del contribuente entro il termine di decadenza concesso per l'esercizio del potere all'Amministrazione finanziaria, su cui grava il relativo onere probatorio (Cass., sez. V, ord., 24 agosto 2018, n. 21071).
(2) Ha chiarito la Sezione che l’iscrizione nel Registro Nazionale dei debiti di cui all’art. 8 ter, comma 1, l. n. 33 del 2009, istituito presso AGEA, è equiparata all’iscrizione a ruolo delle somme dovute, ex art. 8 ter, comma 2, l. n. 33 del 2009; ma ciò non comporta che il debito venga riscosso due volte.
Attualmente è unica la procedura di riscossione in corso, attivata mediante la cartella di pagamento notificata da AGEA.
(3) Ha ricordato la Sezione che l'indicazione del responsabile del procedimento di emissione della cartella, prevista a pena di nullità per quelle riferite ai ruoli consegnati agli agenti della riscossione a decorrere dal 1° giugno 2008 dall'art. 36, comma 4-ter, del d.l. n. 248 del 2007, conv., con modif., in l. n. 31 del 2008, deve intendersi riferita alla persona fisica responsabile del procedimento, a prescindere dalla specificazione della funzione apicale o meno dalla stessa effettivamente esercitata.
​​​​​​​In tal senso, la giurisprudenza ha, per es., ritenuto essere sufficiente l’indicazione del nominativo del responsabile del procedimento ad assicurare la trasparenza dell'attività amministrativa, la piena informazione del cittadino, nonché la garanzia del diritto di difesa, e mentre ha ritenuto non necessaria e neppure sufficiente la sola indicazione della funzione dirigenziale ricoperta dal Responsabile o l’indicazione impersonale dell’Ufficio (Cass. civ., sez. V, 14 novembre 2019, n. 29652; id., sez. VI, ord., 23 febbraio 2016, n. 3533).
​​​​​​​La Cassazione ha precisato che non è certo sufficiente che venga indicato l'Ufficio o la struttura che è destinata a svolgere il procedimento.
​​​​​​​L'indicazione dell'Ufficio o della Struttura, circostanze, del resto, ben note perchè rese pubbliche, non possono realizzare la finalità di rendere ""personale"" il rapporto con il contribuente.
​​​​​​​La ""personalizzazione"" è in funzione della chiara individuazione di una persona fisica responsabile della eventuale inosservanza del singolo procedimento, dovendo il contribuente sapere chi e in quale momento fosse ""la persona fisica"" appartenente all'Ufficio preposta allo svolgimento del procedimento (Cass. civ., sez. VI, 18 maggio 2020, n.9106; Cons. St., sez. III, 18 marzo 2019, n. 1782).",Agricoltura
https://www.giustizia-amministrativa.it/web/guest/-/maggiorazioni-del-contributo-energetico-dei-biocarburanti,"
Maggiorazioni del contributo energetico dei biocarburanti
","Numero 00359/2021  e data 
        		10/03/2021 Spedizione


REPUBBLICA ITALIANA
Consiglio di Stato
Sezione Prima
Adunanza di Sezione del 24 febbraio 2021
NUMERO AFFARE 00825/2020
OGGETTO:
Ministero dell'ambiente e della tutela del territorio e del mare. 
Ricorso straordinario al Presidente della Repubblica, con istanza sospensiva, proposto da West Biofuels International S.R.O., per l’annullamento del decreto 14 novembre 2019 del Ministro dell’ambiente e della tutela del territorio e del mare, pubblicato nella Gazzetta Ufficiale del 28 novembre 2019, recante l’istituzione del Sistema nazionale di certificazione della sostenibilità dei biocarburanti e dei bioliquidi; di ogni altro atto e/o provvedimento comunque presupposto ovvero conseguente;


LA SEZIONE
Vista la relazione del 10 giugno 2020 (prot. n. 43340) con la quale il Ministero dell’ambiente e della tutela del territorio e del mare ha chiesto il parere del Consiglio di Stato sull'affare in oggetto;
Esaminati gli atti e udito il relatore, consigliere Claudio Tucciarelli;

Premesso:
1. Con il ricorso straordinario al Presidente della Repubblica, la società West Biofuels International s.r.o., con sede in Slovacchia a Bratislava, in persona del suo legale rappresentante, sig. Silvio Giorgini, chiede l’annullamento, previa sospensiva, del decreto 14 novembre 2019 del Ministro dell’ambiente e della tutela del territorio e del mare, di concerto con il Ministro dello sviluppo economico e con il Ministro delle politiche agricole, alimentari e forestali, pubblicato nella Gazzetta Ufficiale del 28 novembre 2019, recante l’ istituzione del Sistema nazionale di certificazione della sostenibilità dei biocarburanti e dei bioliquidi; di ogni altro atto e/o provvedimento comunque presupposto ovvero conseguente e volto a determinare il contenuto del decreto nei confronti degli operatori economici comunitari aderenti a sistemi di certificazione diversi dal Sistema nazionale, con particolare riferimento alla circolare MISE - DG-SAIE del 7 novembre 2017.
2. La ricorrente, società di diritto slovacco che svolge attività di commercio di combustibili, rappresenta che il decreto impugnato prevede all’art. 13 che, ai fini del riconoscimento delle maggiorazioni del contributo energetico dei biocarburanti previste nell'ambito dei regimi di sostegno per l'utilizzo delle fonti rinnovabili nei trasporti, tutti gli operatori economici afferenti alla catena di consegna devono aderire al Sistema nazionale di certificazione di cui all'art. 3. Tale articolo prevede, a sua volta, che il sistema nazionale introdotto operi mediante l’applicazione di una certificazione da parte a) degli organismi di accreditamento, che accreditano gli organismi di certificazione per lo schema di certificazione e verificano il corretto operato degli stessi; b) degli organismi di certificazione; c) degli operatori economici, che sono in possesso di un certificato di conformità dell'azienda e che si sottopongono alle verifiche periodiche da parte di un organismo di certificazione e assicurano la corretta attuazione e il mantenimento della catena di consegna, nel rispetto delle disposizioni del decreto; d) del comitato, che effettua il controllo sul rispetto dei criteri di sostenibilità per i biocarburanti; e) del gestore dei servizi energetici, che effettua il controllo sul rispetto dei criteri di sostenibilità per i bioliquidi.
Il decreto prevede poi alcuni incombenti formali per le dichiarazioni e le certificazioni.
La ricorrente contesta, in sintesi, la legittimità delle disposizioni del decreto che impongono agli operatori economici l’adesione al Sistema nazionale di certificazione per i biocarburanti.
3. Il ricorso è imperniato su due gruppi di motivi.
3.1. Un primo gruppo di motivi riguarda la violazione e falsa applicazione del d.lgs. n. 28/2011; la violazione e falsa applicazione del d.lgs. n. 55/2011; la violazione e falsa applicazione del d.lgs. n. 66/2005; la violazione e falsa applicazione della Direttiva 2008/98/CE; la violazione e falsa applicazione della Direttiva 2009/28/CE; la violazione e falsa applicazione della Direttiva 2009/30/CE; la violazione e falsa applicazione della Decisione di esecuzione della Commissione Europea del 9 agosto 2016, n. 1361; incompetenza; eccesso di potere per travisamento dei presupposti e disparità di trattamento. In particolare, la ricorrente richiama il contenuto degli artt. 7-bis, 7-ter e 7-quater del d.lgs. n. 66/2005, come modificato dal d.lgs. n. 55/2011, con il quale è stata data attuazione alla direttiva 2003/17/CE relativa alla qualità della benzina e del combustibile diesel, con riguardo al rispetto dei criteri di sostenibilità funzionale al riconoscimento delle maggiorazioni del contributo energetico dei biocarburanti previste nell'ambito dei regimi di sostegno per l'utilizzo delle fonti rinnovabili nei trasporti. Dalle disposizioni richiamate, la ricorrente deduce che esse sono lungi dall’imporre l’indiscriminato obbligo di adesione al predetto sistema da parte di tutti gli operatori economici. Infatti, con l’introduzione nell’originario decreto n. 66/2005 degli articoli sopra richiamati, sarebbero state previste le modalità di funzionamento del sistema nazionale. In particolare, la norma primaria (art. 2, comma 6, del d.lgs. n. 55/2011) ha previsto che, con decreto del Ministro dell'ambiente e della tutela del territorio e del mare, del Ministro dello sviluppo economico e del Ministro delle politiche agricole alimentari e forestali, debbano essere stabilite: a) le modalità di funzionamento del Sistema nazionale di certificazione della sostenibilità dei biocarburanti, ivi comprese le informazioni nonché le procedure di adesione allo stesso Sistema; b) le procedure per la verifica degli obblighi di informazione; c) le disposizioni che gli operatori e i fornitori devono rispettare per l'utilizzo del sistema di equilibrio di massa.
Non esisterebbe dunque alcuna norma di rango primario che imponga a tutti gli operatori economici di aderire obbligatoriamente a un sistema nazionale di certificazione della sostenibilità dei biocarburanti.
Il quadro normativo di riferimento contemplerebbe infatti l’adesione a tale sistema quale alternativa all’adesione da parte della Commissione a un accordo, con una decisione, ai sensi dell'articolo 7-quater, par. 4, della direttiva 98/70/CE, introdotto dall'articolo 1 della direttiva 2009/30/CE. Il citato art. 7-quater, par. 4, stabilisce infatti che, quando la Comunità ha concluso accordi con i paesi terzi contenenti disposizioni sulle materie che rientrano nell'ambito di applicazione dei criteri di sostenibilità corrispondenti a quelle della direttiva, la Commissione può decidere che tali accordi dimostrano che i biocarburanti prodotti a partire da materie prime coltivate in detti paesi rispettano i criteri di sostenibilità. Né alcuna disposizione ha abrogato la Direttiva 2009/30/CE. La ricorrente rammenta di essere certificata ISCC EU (International Sustainability & Carbon Certification system).
Ulteriori conferme vengono tratte dalla ricorrente dai contenuti della decisione di esecuzione della Commissione Europea n. 2016/1361 del 9 agosto 2016, concernente tale sistema di certificazione, secondo cui le partite di biocarburanti o di bioliquidi prodotte in conformità alle norme di produzione di biocarburanti e bioliquidi fissate in tale sistema sono conformi ai criteri di sostenibilità. Secondo la Commissione Europea, quando un operatore economico presenta prove o dati ottenuti conformemente a un sistema volontario riconosciuto dalla Commissione, nella misura prevista dalla decisione di riconoscimento, gli Stati membri non possono imporre al fornitore l'obbligo di presentare altre prove di conformità ai criteri di sostenibilità.
Il provvedimento impugnato imporrebbe invece alla ricorrente l’adesione al sistema nazionale italiano nonostante essa già aderisca ad un sistema di certificazione (ISCC EU) riconosciuto dall’Unione Europea ed espressamente contemplato quale elemento sufficiente per comprovare i criteri di sostenibilità dei biocarburanti oggetto dell’attività della ricorrente. La previsione di un sistema di certificazione nazionale che non sia alternativo ad altri sistemi di certificazione contemplati nel diritto dell’Unione ed anche nel diritto nazionale si porrebbe in contrasto con le fonti di natura primaria, in quanto le stesse non contemplano tale obbligo ed anzi confermano il contenuto delle disposizioni comunitarie sul punto.
Aggiunge la ricorrente che sussisterebbe l’incompetenza assoluta dei ministri che hanno adottato il decreto impugnato, in assenza di una disposizione di rango primario attributiva del potere di rendere obbligatoria l’adesione al sistema nazionale di certificazione per tutti gli operatori, anche per quelli che si trovano nella condizione di aderire ad un altro sistema secondo quanto previsto nella Direttiva 2009/30/CE.
Il decreto si porrebbe quindi in contrasto con la normativa nazionale di attuazione delle direttive comunitarie sopra richiamate, nonché in contrasto con le direttive stesse.
L’art. 13 del decreto sarebbe illegittimo anche in considerazione del fatto che impone l’adesione al sistema nazionale di certificazione per accedere al riconoscimento delle maggiorazioni del contributo energetico dei biocarburanti previste nell'ambito dei regimi di sostegno per l'utilizzo delle fonti rinnovabili nei trasporti.
Sono inoltre dedotte dalla ricorrente: la disparità di trattamento, laddove si prevede la possibilità di beneficiare di sistemi incentivanti per gli operatori che non aderiscono al sistema nazionale di certificazione, ma solo limitatamente ai bioliquidi; la illogicità e illegittimità del decreto, che introdurrebbe obblighi di dichiarazione e certificazione che non trovano alcun riscontro né fondamento nel menzionato quadro primario di riferimento sia nazionale che comunitario (cfr. ad es. gli artt. 9, 10 e 14 del decreto). Inoltre, anche a volere ammettere la sussistenza di un potere in capo ai Ministeri circa la possibilità di introdurre strumenti di attestazione della certificazione, tali strumenti – ad avviso della ricorrente - non possono che essere imposti ai soggetti che aderiscono al sistema nazionale di certificazione.
Gli oneri contemplati nel decreto attuativo non possono essere imposti, invece, agli operatori aderenti ad un altro sistema di certificazione che assolvono a quanto previsto dall’art. 7-quater del d.lgs. n. 66/2005 secondo le modalità stabilite dal sistema di certificazione al quale aderiscono. All’operatore economico che aderisce ad un sistema diverso dal sistema nazionale si finisce per imporre una duplicazione di certificazioni, con un aggravio non richiesto dalle norme primarie citate e in contrasto con la Decisione della Commissione Europea e con la richiamata Direttiva 2009/30/CE.
Ne consegue, ad avviso della ricorrente, che, qualora le prescrizioni in termini di sostenibilità siano adempiute, come avviene nel caso di specie, in ragione della certificazione ISCC EU, non possono legittimamente introdursi preclusioni o richieste di adempimenti aggiuntivi per l'importazione in Italia di biocarburanti comunitari o extra comunitari, in quanto ciò si porrebbe in contrasto con il generale principio relativo all’incentivazione all’importazione in ambito comunitario di materie prime, anche di origine di paesi terzi. Quando un operatore economico presenta prove o dati ottenuti conformemente a un sistema volontario riconosciuto dalla Commissione, nella misura prevista dalla decisione di riconoscimento, gli Stati membri non possono imporre al fornitore l'obbligo di presentare altre prove di conformità ai criteri di sostenibilità. L'autocertificazione ex D.P.R. n. 445/2000 dovrebbe essere richiesta esclusivamente all'operatore economico che cede il biocarburante al ""fornitore"", intendendosi per ""fornitore"" il soggetto obbligato al pagamento delle accise, e non a tutta la filiera.
Soggiunge la ricorrente che l’illegittimità rileva anche per quanto previsto dall’art. 18 del decreto impugnato, relativamente alle previsioni per gli olii vegetali esausti. Tale disposizione impone agli operatori economici esteri ben tre diverse autocertificazioni, ai sensi del D.P.R. n. 445/2000, di cui una da emettersi da parte del proprio organismo di certificazione, rendendo pertanto impossibile, nella pratica, la commercializzazione in Italia del menzionato prodotto. La ricorrente richiama la Sentenza della Corte di Giustizia dell’U.E. del 24 ottobre 2019 – 11 novembre 2019 – C-212/18 per sostenere che, nel momento in cui gli olii vegetali esausti sono contemplati quale materia prima per la produzione di biocarburanti, gli stessi devono ritenersi soggetti alle medesime disposizioni previste nelle richiamate direttive comunitarie, con la conseguenza che ogni certificazione è attestata dal sistema cui aderisce l’operatore economico.
Varrebbe dunque sul punto quanto esposto in ordine alla necessaria sufficienza della certificazione del sistema cui aderisce la ricorrente e ciò anche in ragione dell’espressa previsione di cui all’art. 39 del d.lgs. n. 28/2011, relativo alla verifica del rispetto dei criteri di sostenibilità per i biocarburanti e per i bioliquidi.
3.2. Un secondo gruppo di motivi investe la violazione e falsa applicazione dell’art. 101 e seguenti del Trattato sul Funzionamento dell’Unione Europea (T.F.U.E.). In particolare, il decreto impugnato si porrebbe in contrasto con il principio di concorrenza previsto dal T.F.U.E., rispetto a cui sono incompatibili con il mercato interno tutte le pratiche concordate che possano pregiudicare il commercio tra Stati membri e che abbiano per oggetto o per effetto di impedire, restringere o falsare la concorrenza all'interno del mercato interno.
Le previsioni del decreto penalizzerebbero le importazioni in Italia di biocarburanti laddove impongono illegittimamente agli operatori economici, importatori di biocarburanti e bioliquidi con accesso alle maggiorazioni, l'adesione obbligatoria al Sistema nazionale. Ugualmente deve ritenersi in contrasto con la disciplina europea l’estensione della dichiarazione di sostenibilità, sotto forma di autocertificazione ai sensi del D.P.R. n. 445/200, a tutta la catena di consegna.
4. La ricorrente adduce poi argomenti a sostegno della sussistenza del fumus boni iuris e del periculum in mora, per l’accoglimento della domanda cautelare.
5. Presenta inoltre istanza di rimessione della questione pregiudiziale alla Corte di Giustizia dell’U.E. ex art. 267 T.F.U.E., qualora si ritenga che il decreto impugnato sia stato adottato nel rispetto della normativa nazionale di riferimento.
6. Rappresenta infine la tempestività della presentazione del ricorso, ex art. 41, comma 5, c.p.c. (rectius: c.p.a.), poiché proposto da soggetto residente al di fuori dell’Italia. 
L'articolo 41, comma 5, del codice del processo amministrativo stabilisce infatti che il termine per la notificazione del ricorso è aumentato di 30 giorni se le parti risiedono in un altro Stato d'Europa o di 90 giorni si risiedono fuori d’ Europa e la Sezione I del Consiglio di Stato ha ammesso la riferibilità di tale disposizione anche al procedimento relativo al ricorso straordinario. 
7. Infine, la ricorrente evidenzia l’inopportunità di designare uno dei Ministeri che hanno adottato il decreto impugnato per l’istruttoria sul ricorso straordinario, in ragione del conflitto di interessi che deriva dalla paternità di tale provvedimento.
8. La relazione del Ministero dell’ambiente e della tutela del territorio e del mare del 10 giugno 2020 (prot. n. 43340), trasmessa al Consiglio di Stato il 7 luglio 2020, eccepisce preliminarmente l’irricevibilità del ricorso in quanto notificato il 22 aprile 2020, oltre il centoventesimo giorno dalla legale conoscenza del provvedimento derivante dalla pubblicazione nella Gazzetta Ufficiale avvenuta il 28 novembre 2019, ritenendo che neanche la proroga dei termini per la presentazione del ricorso straordinario, stabilita per coloro che risiedono fuori dal territorio nazionale, consentirebbe di riconoscere la tempestività della proposizione del ricorso che risulterebbe pertanto tardivo e dunque irricevibile. Il Ministero rappresenta poi le ragioni a sostegno della reiezione del ricorso e dell’istanza cautelare e l’insussistenza dei presupposti per il rinvio pregiudiziale. In particolare, il Ministero evidenzia che l'adesione al sistema nazionale di certificazione costituisce presupposto necessario soltanto per l'accesso al regime di incentivazione, mentre, al contrario, il rispetto dei requisiti di sostenibilità può essere dimostrato anche mediante l'adesione ad uno dei sistemi volontari. Ciò si spiegherebbe perché gli accordi e i sistemi oggetto di una decisione per la verifica dei criteri di sostenibilità integrano un sistema comune mentre le incentivazioni esprimerebbero politiche di carattere nazionale.
9. La Sezione ha espresso un primo parere interlocutorio, n. 1500/2020 reso nell’adunanza del 2 settembre 2020.
9.1. Con il parere interlocutorio, la Sezione ha in primo luogo confermato la tempestività nella presentazione del ricorso. 
La Sezione ha infatti rilevato che il termine, ex art. 9, primo comma, del D.P.R. n. 119/1971, di 120 giorni per la presentazione del ricorso dal 28 novembre 2019 (data di pubblicazione nella G.U. del decreto impugnato) sarebbe scaduto il 26 marzo 2020. Dal momento che la ricorrente, come confermato dalla relazione ministeriale, è società avente sede in Slovacchia, trova applicazione al caso di specie quanto già affermato dalla Sezione con il parere n. 674/2019 del 5 marzo 2019 in ordine alla riferibilità anche al ricorso straordinario della disposizione di cui all’art. 41, comma 5, c.p.a., con conseguente aumento di 30 giorni del termine per la presentazione del ricorso medesimo da parte di soggetto – come la ricorrente - residente in altro Stato europeo. Ne consegue la tempestività della presentazione del ricorso straordinario. La Sezione ha in ogni caso richiamato, ai fini del computo dei termini per la presentazione del ricorso straordinario – sulla base di quanto previsto, in relazione all’emergenza epidemiologica da COVID-19, dall’art. 103, comma 1, del decreto-legge n. 18/2020, convertito, con modificazioni, dalla legge n. 27/2020, e dall’art. 37, comma 1, del decreto-legge n. 23/2020, convertito, con modificazioni, dalla legge n. 40/2020 - l’obbligo sopravvenuto di non considerare, ai fini del computo dei termini ordinatori o perentori, propedeutici, endoprocedimentali, finali ed esecutivi, relativi allo svolgimento di procedimenti amministrativi su istanza di parte o d'ufficio, pendenti alla data del 23 febbraio 2020 o iniziati successivamente a tale data, il periodo compreso tra la medesima data e quella del 15 maggio 2020. Tali disposizioni sono applicabili anche al procedimento per il ricorso straordinario (v. Sez. I, parere n. 1359/2020 per cui la formulazione estremamente ampia e onnicomprensiva delle richiamate disposizioni fa sì che tale obbligo, collegato all’emergenza epidemiologica da COVID 19, sia riferibile anche alle fasi endoprocedimentali proprie del ricorso straordinario). Una diversa conclusione condurrebbe altrimenti a esiti palesemente irragionevoli, che lascerebbero sguarnito il procedimento giustiziale del ricorso straordinario della garanzia costituita dalla sospensione dei termini, anche e soprattutto a tutela della parte privata, e, nel caso di specie, rischierebbe di indebolire il principio del contraddittorio. Invece, la sospensione di tutti i termini, con distinta disciplina, è espressamente prevista e riservata dall’art. 84 del decreto-legge n. 18/2020 al solo processo amministrativo, sempre in concomitanza con l’emergenza epidemiologica da COVID-19.
La Sezione, nel parere interlocutorio n. 1500/2020, ha quindi concluso che il ricorso risulta dunque tempestivamente presentato ed è ricevibile.
9.2. Nel medesimo parere interlocutorio, la Sezione ha sottolineato che non può invece avere seguito la richiesta della ricorrente di non “designare alcuno dei ministeri che hanno adottato il decreto impugnato per l’istruttoria del presente ricorso, in ragione del conflitto di interessi che deriva dalla paternità di tale provvedimento”. Tale istanza è estranea alla ratio stessa del ricorso straordinario, in cui non può trovare posto l’asserito conflitto di interessi, e non può essere evidentemente accolta, non foss’altro in ragione della relativa disciplina, contenuta nell’art. 9, secondo comma, del D.P.R. n. 1199/1971, secondo cui l’istruttoria è riservata al Ministero competente. Né possono sussistere dubbi circa la competenza primaria del Ministero referente in argomento. 
9.3. Ciò premesso, la Sezione ha peraltro rilevato che, nel caso di specie, non può essere attribuito un rilievo del tutto recessivo, ai fini di una compiuta istruttoria sul ricorso straordinario, agli ulteriori profili di competenza che investono altre amministrazioni, segnatamente il Ministero dello sviluppo economico e il Ministero delle politiche agricole, alimentari e forestali, che hanno espresso il concerto al decreto impugnato. Ne costituisce conferma indiretta non solo il contenuto del decreto e della normativa (primaria e non) di riferimento ma anche la qualifica del decreto ministeriale impugnato quale “decreto interministeriale”, espressa nel ricorso straordinario e ripresa anche dalla relazione ministeriale. In considerazione dei contenuti del ricorso e del decreto impugnato la Sezione ha quindi disposto un’integrazione istruttoria da parte del Ministero referente, in contraddittorio con la ricorrente, stabilendo che il ricorso in oggetto e la relativa documentazione dovessero essere trasmessi dal Ministero referente anche al Ministero dello sviluppo economico e al Ministero delle politiche agricole, alimentari e forestali, perché formulassero tempestivamente, al più tardi entro venti giorni, il proprio avviso in ordine al ricorso stesso, tenuto conto delle competenze proprie di tali Ministeri in materia (in senso analogo, sull’acquisizione dell’avviso di altri Ministeri, con riferimento al ricorso straordinario, cfr. Cons. St., Sez. II, n. 106/2016; con riferimento a quesiti o richieste di parere, cfr. Cons. St., Sez. II, n. 2137/2018, n. 6809/2008; Sez. I, n. 2674/2019). La Sezione ha inoltre stabilito che il Ministero dell’ambiente e della tutela del territorio e del mare dovesse quindi trasmettere la propria relazione alla ricorrente, unitamente agli elementi eventualmente forniti dai predetti Ministeri, assegnando un termine massimo di venti giorni per la trasmissione di eventuali controdeduzioni. 
9.4. La Sezione, nel citato parere interlocutorio n. 1500/2020, ha ritenuto di non esprimersi sulla domanda cautelare e di procedere invece celermente, una volta che il Ministero avesse completato gli incombenti richiesti, alla espressione del parere definitivo sull’affare in oggetto.
10. Con nota del 4 novembre 2020 (prot. n. 89583), il Ministero dell’ambiente e della tutela del territorio e del mare ha trasmesso, ai fini dell’espressione del parere definitivo, le osservazioni del solo Ministero dello sviluppo economico in ordine ai profili di illegittimità e la nota difensiva della ricorrente.
11. Con l’ulteriore parere interlocutorio n. 2138/2020 reso nell’adunanza del 16 dicembre 2020, la Sezione ha rilevato che il Ministero referente aveva posto in essere solo parte degli incombenti richiesti con il precedente parere interlocutorio, non risultando che fosse stata richiesta, oltre a quella del Ministero dello sviluppo economico, anche la posizione del Ministero delle politiche agricole, alimentari e forestali. La Sezione ha quindi invitato l’amministrazione referente a completare quanto prima gli incombenti di cui al precedente parere interlocutorio e a riferire di conseguenza alla Sezione.
12. Il Ministero dell’ambiente e della tutela del territorio e del mare, con nota del 13 gennaio 2021, n. 2715, ha ulteriormente riferito alla Sezione, evidenziando che l’avviso del Ministero delle politiche agricole, alimentari e forestali (prot. n. 9216006 del 7 ottobre 2020, pure trasmesso con la citata nota), raccolto in data 11 gennaio 2021, esprime condivisione della relazione istruttoria già redatta dal medesimo Ministero referente. La nota ministeriale conferma, infine, l’avviso circa l’infondatezza del ricorso.
Considerato:
13. La controversia riguarda essenzialmente la legittimità delle disposizioni contenute nel decreto del 14 novembre 2019 del Ministro dell’ambiente e della tutela del territorio e del mare, di concerto con il Ministro dello sviluppo economico e con il Ministro delle politiche agricole, alimentari e forestali, pubblicato nella Gazzetta Ufficiale del 28 novembre 2019, recante l’ istituzione del Sistema nazionale di certificazione della sostenibilità dei biocarburanti e dei bioliquidi, laddove, ai fini del riconoscimento delle maggiorazioni del contributo energetico, richiede l’adesione al sistema nazionale di certificazione, con gli oneri e adempimenti correlati, anche  nei confronti degli operatori economici comunitari aderenti a sistemi di certificazione diversi.
14. Il decreto si colloca all’interno di un quadro normativo complesso, in cui si intersecano disposizioni di diritto europeo e disposizioni di diritto nazionale di recepimento delle prime, che occorre sintetizzare, sia pure sommariamente, per potere inquadrare la fattispecie in discussione.
La direttiva 2009/28/CE, sulla promozione dell'uso dell'energia da fonti rinnovabili (cd. RED I) ha fissato obiettivi nazionali obbligatori di consumo di energia da fonti rinnovabili rapportati al consumo finale lordo di energia e obiettivi nazionali obbligatori per la quota di energia da fonti rinnovabili nei trasporti al 2020. Per i biocarburanti e bioliquidi, la direttiva ha indicato criteri di sostenibilità (artt. 17, 18 e 19). La direttiva definisce i biocarburanti come i «carburanti liquidi o gassosi per i trasporti ricavati dalla biomassa». A sua volta, la biomassa è data dalla «frazione biodegradabile dei prodotti, rifiuti e residui di origine biologica provenienti dall’agricoltura (comprendente sostanze vegetali e animali), dalla silvicoltura e dalle industrie connesse, comprese la pesca e l’acquacoltura, nonché la parte biodegradabile dei rifiuti industriali e urbani». Inoltre, la direttiva contiene criteri che tengono conto della sostenibilità ambientale dei biocarburanti, per tutelare i suoli che hanno un elevato valore ambientale. 
Tale direttiva è stata poi recepita nell’ordinamento nazionale con il d. lgs. n. 28/2011, il cui art. 33, in particolare, ha riguardato i target di consumo da fonti di energia rinnovabile, con specifico riguardo all'impiego di biocarburanti nei trasporti e ai criteri di sostenibilità. 
Sugli obblighi quantitativi e qualitativi di immissione in consumo e certificazione dei biocarburanti sono poi intervenute la direttiva n. 652/2015/UE, sui metodi di calcolo e gli obblighi di comunicazione alla Commissione in merito alla qualità della benzina e del gasolio, e la direttiva n. 1513/2015/UE (cd. Direttiva ILUC), che ha modificato la Direttiva RED I.
Il decreto legislativo 21 marzo 2017, n. 51, ha, in particolare, dato attuazione nell’ordinamento nazionale alla direttiva ILUC (Indirect Land Use Change), introducendo la definizione di biocarburanti avanzati. 
Per i biocarburanti è necessario effettuare un bilanciamento tra consumo di suolo potenzialmente agricolo e riduzione della necessità di prelievo di combustibili fossili. 
I biocarburanti prodotti a partire da una serie di materie prime elencate sono considerati – in modo premiale - pari a due volte il loro contenuto energetico (double counting) ai fini del rispetto dell'obiettivo nazionale di utilizzo di fonti rinnovabili nei trasporti. 
A norma della direttiva 2009/28/CE cd. RED I, come modificata e integrata dalla successiva Direttiva 1513/2015/UE (cd. Direttiva ILUC) e della Direttiva 2009/30/CE, ai fini del riconoscimento dei certificati di immissione in consumo, costituisce requisito imprescindibile il rispetto di specifici criteri di sostenibilità ambientale da parte degli operatori della filiera dei biocarburanti, vale a dire la riduzione di gas a effetto serra e il divieto di coltivare materie prime agricole destinate alla produzione di biocarburanti, sia in terreni che presentano un elevato stock di carbonio, sia in terreni che presentano un elevato valore in termini di biodiversità.
I criteri di sostenibilità sono definiti dal d.lgs. n. 28/2011, di recepimento della Direttiva RED I (v. in particolare l’articolo 38).
Per quanto più direttamente rileva in questa sede, la direttiva 2009/30/CE è stata recepita con il d.lgs. 31 marzo 2011, n. 55, il quale, a tal fine, ha apportato modifiche alla normativa nazionale già adottata in materia, ovverosia il d. lgs. n. 66/2005 di attuazione della precedente direttiva 2003/17/CE relativa alla qualità della benzina e del combustibile diesel, a sua volta modificativa della direttiva “madre” in materia, la direttiva 98/70/CE. Il d.lgs. n. 66/2005 è stato oggetto di ulteriori modifiche e integrazioni da parte del d.lgs. n. 51/2017 di recepimento della direttiva 652/2015/UE, sui metodi di calcolo e gli obblighi di comunicazione alla Commissione in merito alla qualità della benzina e del gasolio, e della direttiva 1513/2015/UE.
Ebbene, l’articolo 2, comma 6, del d.lgs. n. 55/2011 ha, in particolare, demandato a un decreto del Ministro dell'ambiente e della tutela del territorio e del mare, del Ministro dello sviluppo economico e del Ministro delle politiche agricole alimentari e forestali la definizione delle: a) modalità di funzionamento del Sistema nazionale di certificazione della sostenibilità dei biocarburanti previsto all'art. 7-quater, comma 1, del d.lgs. n. 66/2005 (a sua volta introdotto dal d.lgs. n. 55/2011 e modificato dal d.lgs. n. 51/2017), nonché le relative procedure di adesione; b) procedure per la verifica degli obblighi di informazione previsti dall'art. 7-quater, comma 5, dello stesso d.lgs. n. 66/2005; c) disposizioni che gli operatori ed i fornitori devono rispettare per l'utilizzo del sistema di equilibrio di massa di cui al comma 4 del citato art. 7-quater.
Il decreto del Ministro dell’ambiente e della tutela del territorio e del mare 14 novembre 2019 è stato adottato ai sensi di tali previsioni e fissa, dunque, le condizioni in presenza delle quali il biometano e tutti i biocarburanti possono beneficiare di incentivo.
La disciplina della verifica del rispetto dei criteri di sostenibilità per i biocarburanti è quindi contenuta nell’articolo 7-quater del d.lgs. n. 66/2005. Al fine della verifica del rispetto dei criteri di sostenibilità per i biocarburanti prodotti dai residui dell'agricoltura, dell'acquacoltura, della pesca e della silvicoltura  e degli obblighi di informazione, relativamente ad ogni partita di biocarburante ceduta al fornitore, tutti gli operatori economici appartenenti alla filiera di produzione devono aderire al Sistema nazionale di certificazione della sostenibilità dei biocarburanti ovvero ad un accordo bilaterale o multilaterale stipulato dalla Commissione UE con Paesi terzi.
Soprattutto, ai fini del riconoscimento delle maggiorazioni del contributo energetico dei biocarburanti previste nell'ambito dei regimi di sostegno per l'utilizzo delle fonti rinnovabili nei trasporti, gli operatori economici devono inoltre fornire le informazioni che dimostrino il rispetto dei criteri di sostenibilità, in conformità a quanto stabilito con decreto ministeriale attuativo (per l’appunto: il D.M. 14 novembre 2019) con riferimento al Sistema nazionale di certificazione. 
Il Sistema nazionale di certificazione deve infatti garantire che tutti gli operatori economici appartenenti alla filiera di produzione del biocarburante forniscano le informazioni che dimostrino il rispetto dei criteri di sostenibilità, nonché un livello adeguato di verifica indipendente delle informazioni stesse. 
Sono inoltre stabiliti criteri per gli operatori economici e i fornitori atti a dimostrare che i criteri di sostenibilità sono mantenuti lungo tutta la catena di consegna, dalla materia prima al biocarburante. L’articolo 7-quater impone quindi una serie di obblighi di informazione relativi alla materia prima ceduta o messa a disposizione per la produzione di biocarburanti.
Tali informazioni devono accompagnare la partita lungo tutta la filiera di produzione del biocarburante.
Il D.M. 14 novembre 2019 “Istituzione del Sistema nazionale di certificazione della sostenibilità dei biocarburanti e dei bioliquidi”, pubblicato nella G.U. 28 novembre 2019, oggetto del ricorso straordinario, ha dato attuazione, come si è detto, alla predetta disciplina. Il decreto stabilisce:
a) le modalità di funzionamento del Sistema nazionale di certificazione della sostenibilità dei biocarburanti e dei bioliquidi nonché le procedure di adesione allo stesso;
b) le procedure per la verifica degli obblighi relativi alle informazioni relative alla materia prima utilizzata per la produzione di biocarburanti o bioliquidi che riguardano, in particolare, le misure adottate per la tutela del suolo, delle risorse idriche e dell'aria, per il ripristino dei terreni degradati e per evitare il consumo eccessivo di acqua in zone afflitte da carenza idrica, nonché per la tutela del lavoro nel Paese in cui è stata prodotta la materia prima;
c) le disposizioni che gli operatori economici ed i fornitori devono rispettare per l'utilizzo del sistema di equilibrio di massa.
I contenuti del decreto sono i seguenti.
Il Sistema nazionale di certificazione dei biocarburanti e dei bioliquidi opera mediante l'applicazione dello schema di certificazione, da parte dei seguenti soggetti:
a) gli organismi di accreditamento, che accreditano gli organismi di certificazione per lo schema di certificazione e verificano il corretto operato degli stessi;
b) gli organismi di certificazione;
c) gli operatori economici, che sono in possesso di un certificato di conformità dell'azienda, e che si sottopongono alle verifiche periodiche da parte di un organismo di certificazione e assicurano la corretta attuazione e il mantenimento della catena di consegna, nel rispetto delle disposizioni del presente decreto;
d) il Comitato tecnico consultivo biocarburanti, che effettua il controllo sul rispetto dei criteri di sostenibilità;
e) il Gestore dei servizi energetici - GSE, che effettua il controllo sul rispetto dei criteri di sostenibilità per i bioliquidi.
Il decreto predispone uno schema di certificazione per tutta la catena di consegna dei biocarburanti e bioliquidi. Ogni operatore economico che intende aderire al Sistema nazionale di certificazione presenta istanza ad un organismo di certificazione per l'ottenimento di un certificato di conformità dell'azienda. Il certificato viene rilasciato all'operatore economico previo esito positivo della verifica iniziale. L'operatore economico titolare del certificato di conformità dell'azienda è autorizzato a rilasciare, in accompagnamento alle partite che cede, le dichiarazioni di sostenibilità ovvero i certificati di sostenibilità.
Nel caso in cui gli operatori economici aderiscano ad un sistema di certificazione volontario ovvero nel caso in cui l'Unione Europea concluda accordi bilaterali o multilaterali con paesi terzi, gli operatori economici possono dimostrare l’attendibilità delle informazioni o asserzioni fornite all'operatore economico successivo della catena di consegna, ovvero al fornitore o all'utilizzatore, con il rilascio delle informazioni, sotto forma di autocertificazione, in accompagnamento alla partita previsti da detti sistemi o conformemente a tali accordi.
In particolare, ai fini del riconoscimento delle maggiorazioni del contributo energetico dei biocarburanti previste nell'ambito dei regimi di sostegno per l'utilizzo delle fonti rinnovabili nei trasporti, tutti gli operatori economici afferenti alla catena di consegna devono aderire al Sistema nazionale di certificazione. 
Infatti, l’art. 13 del decreto, richiama l’art. 7-quater , comma 2, del decreto legislativo 21 marzo 2005, n. 66; ai fini del riconosci-mento delle maggiorazioni del contributo energetico dei biocarburanti previste nell’ambito dei regimi di sostegno per l’utilizzo delle fonti rinnovabili nei trasporti di cui all’art. 33 del decreto legislativo 3 marzo 2001, n. 28, e agli articoli 6 e 7 del decreto ministeriale 2 marzo 2018, tutti gli operatori economici afferenti alla catena di conse-gna devono aderire al Sistema nazionale di certificazione.
15. Una volta così ricostruita la trama normativa di riferimento, occorre quindi verificare se, come sostiene la ricorrente, il decreto abbia illegittimamente introdotto un obbligo di adesione al sistema nazionale di certificazione in capo a tutti gli operatori economici afferenti alla catena di consegna, ivi compresi coloro che abbiano ottenuto certificazione a seguito di accordi unilaterali o multilaterali con altri paesi in tema di sostenibilità cui la Commissione abbia riconosciuto che dimostrino che i biocarburanti prodotti a partire da materie prime coltivate in detti paesi rispettano i criteri di sostenibilità. 
15.1. La ricorrente è certificata ISCC EU (International Sustainability & Carbon Certification system). Tale sistema di certificazione è stato oggetto della decisione di esecuzione della Commissione Europea n. 2016/1361 del 9 agosto 2016.
A ben vedere, tuttavia, l’art. 13 del decreto impugnato non fa altro che ribadire quanto già previsto da disposizione di rango primario: l’art. 7-quater, comma 2, del decreto legislativo n. 66/2005. Tale disposizione, in modo inequivocabile, prevede che, ai fini del riconoscimento delle maggiorazioni del contributo energetico dei biocarburanti previste nell'ambito dei regimi di sostegno per l'utilizzo delle fonti rinnovabili nei trasporti, gli operatori economici forniscono le informazioni che concorrono alla dimostrazione del rispetto dei criteri di sostenibilità e le informazioni di cui al comma 5, in conformità a quanto stabilito dal sistema nazionale di certificazione ai sensi dell'articolo 2, comma 6, lettera a), del decreto legislativo 31 marzo 2011, n. 55, di recepimento della direttiva 2009/30. La formulazione adottata dal legislatore delegato lega inestricabilmente l’adesione al sistema nazionale di certificazione al riconoscimento delle maggiorazioni del contributo energetico dei biocarburanti. In assenza dell’adesione al sistema nazionale non possono essere riconosciute le maggiorazioni.
La scelta del legislatore, inoltre, è stata quella di distinguere tra l’adesione obbligatoria al sistema nazionale di certificazione, in funzione del riconoscimento delle maggiorazioni, rispetto alla mera verifica del rispetto dei criteri di sostenibilità e degli obblighi di informazione. Per la verifica relativa ai criteri di sostenibilità, infatti, trova applicazione il comma 1 dell’art. 7-quater che, relativamente ad ogni partita di biocarburante ceduta al fornitore, stabilisce due opzioni diverse per tutti gli operatori economici appartenenti alla filiera di produzione: l’adesione al Sistema nazionale di certificazione della sostenibilità dei biocarburanti ovvero ad un accordo o ad un sistema oggetto di una decisione ai sensi dell'articolo 7-quater, paragrafo 4, della direttiva 98/70/CE (sistema volontario nazionale o internazionale). Alla seconda opzione corrisponde (ma non per il riconoscimento delle maggiorazioni, oggetto dell’art. 13) l’art. 10 del decreto impugnato, dedicato agli operatori economici che non aderiscono al sistema nazionale di certificazione.
La scelta legislativa, su cui si sofferma anche la relazione ministeriale, è dunque la seguente: ai fini del regime premiale, l’intera catena di consegna deve essere tracciata secondo lo schema del Sistema nazionale di certificazione, trattandosi di un ambito nazionale proprio della politica fiscale di sostegno al settore.
Né può sostenersi che la scelta legislativa sia in contrasto con le disposizioni eurounitarie. Al contrario, la distinzione tra riconoscimento dei requisiti di sostenibilità e regime di sostegno è chiaramente presupposta e indicata nel 65° considerando della direttiva 2009/28/CE, secondo cui la produzione di biocarburanti dovrebbe essere sostenibile e pertanto occorre che i biocarburanti utilizzati per conseguire gli obiettivi fissati dalla direttiva e i biocarburanti che beneficiano di regimi di sostegno nazionali soddisfino criteri di sostenibilità. In termini simili si esprime il 15° considerando della direttiva 98/70/CE (come modificata dalla direttiva 2009/30/CE). Le direttive hanno a oggetto la disciplina e i requisiti relativi alla sostenibilità dei biocarburanti e non quella delle maggiorazioni o del trattamento fiscale.
Da ciò si desume facilmente che, mentre tutti i soggetti che beneficiano delle maggiorazioni debbono soddisfare i requisiti di sostenibilità, non è vero il contrario ovverosia che tutti i soggetti che soddisfano i requisiti di sostenibilità abbiano, solo per ciò, accesso alle maggiorazioni.  
La sostenibilità è la condizione che i biocarburanti condividono, una volta ottenuta l’uno o l’altro tipo di certificazione, ma l’accesso ai regimi di sostegno richiede l’adesione al sistema di verifica nazionale e ai conseguenti oneri della filiera di consegna, per gli operatori che intendano accedervi.
Come ha precisato la nota del Ministero dello sviluppo economico, l’esigenza di rafforzare il tracciamento e intensificare i controlli è in parte spiegabile anche in considerazione del fatto che i più frequenti atti fraudolenti si sono verificati proprio nell’ambito dei sistemi volontari, e ciò ha indotto sia il legislatore nazionale che quello europeo ad introdurre meccanismi di controllo più stringenti sull’operato degli organismi di certificazione di tali sistemi volontari. 15.2. Dalle disposizioni di rango primario già richiamate deriva l’attribuzione ai tre Ministeri competenti per materia (Ambiente, Sviluppo economico e Politiche agricole) del potere di adottare il decreto qui impugnato. Non è dunque condivisibile la tesi della ricorrente circa l’assoluta incompetenza ministeriale.
15.3. Il differente regime previsto per i biocarburanti ed i bioliquidi, da cui deriva la doglianza della ricorrente in ordine alla asserita disparità di trattamento, è determinato dalla fonte primaria. L’articolo 7-quater del d.lgs n. 66/2005, che disciplina i criteri di sostenibilità per l’accesso ai regimi di sostegno, fa riferimento esclusivo, fin dalla rubrica e coerentemente nei contenuti, ai biocarburanti e non anche ai bioliquidi. In tal senso, la sentenza della Corte di Giustizia dell’Unione Europea 4 ottobre 2018 C-242/17 (L.E.G.O. - GSE), avente ad oggetto la domanda di pronuncia pregiudiziale proposta alla Corte, ai sensi dell’articolo 267 TFUE, dal Consiglio di Stato, ha dichiarato che l’articolo 18, paragrafo 7, della direttiva 2009/28/CE del Parlamento europeo e del Consiglio, del 23 aprile 2009, sulla promozione dell’uso dell’energia da fonti rinnovabili, letto in combinato disposto con la decisione di esecuzione 2011/438/UE della Commissione, del 19 luglio 2011, relativa al riconoscimento del sistema ISCC «International Sustainability and Carbon Certification» per la verifica del rispetto dei criteri di sostenibilità di cui alle direttive del Parlamento europeo e del Consiglio 2009/28 e 2009/30/CE, deve essere interpretato nel senso che esso non osta ad una normativa nazionale la quale imponga agli operatori economici, per la certificazione della sostenibilità dei bioliquidi, oneri specifici, diversi e più ampi rispetto a quelli previsti da un sistema volontario di certificazione della sostenibilità, quale il sistema ISCC, riconosciuto dalla citata decisione di esecuzione, adottata dalla Commissione europea ai sensi dell’articolo 18, paragrafo 4, della direttiva summenzionata, nella misura in cui tale sistema è stato approvato soltanto per i biocarburanti e gli oneri suddetti riguardano soltanto i bioliquidi.
La medesima sentenza ha inoltre dichiarato che il diritto dell’Unione, e in particolare l’articolo 34 TFUE e l’articolo 18, paragrafi 1 e 3, della direttiva 2009/28, deve essere interpretato nel senso che esso non osta a che una normativa nazionale imponga un sistema nazionale di verifica della sostenibilità dei bioliquidi, il quale stabilisca che tutti gli operatori economici che intervengono nella catena di consegna del prodotto considerato, anche quando si tratti di intermediari che non conseguono alcuna disponibilità fisica delle partite di bioliquidi, sono tenuti a rispettare taluni obblighi di certificazione, di comunicazione e di informazione scaturenti da detto sistema. Dal che si desume chiaramente (nel caso specifico della sentenza C.G.U.E., con riguardo ai soli bioliquidi), che sono conformi al diritto europeo i maggiori oneri derivanti dal sistema nazionale di verifica della sostenibilità a carico di tutti gli operatori economici che intervengono nella catena di consegna.
E’ bene ricordare che, a seguito della citata sentenza della C.G.U.E. sul rinvio pregiudiziale, il Consiglio di Stato ha ulteriormente precisato che “la Corte di giustizia UE, con la richiamata pronuncia, ha chiarito che, contrariamente a quanto dedotto dalla appellante, ben può pretendersi da un operatore economico che abbia operato in conformità a un sistema di certificazione e controllo riconosciuto con decisione della Commissione europea, l’assoggettamento a ulteriori adempimenti o oneri, non ostandovi la circostanza per cui, in base al sistema ISCC, il trader senza deposito non sia tenuto ad accreditarsi e a rilasciare i certificati di sostenibilità ambientale, e tale obbligo incomba alle sole imprese fornitrici” (Cons. St., Sez. IV, n. 846/2020).
15.4 Con riferimento agli oneri di autocertificazione, essi costituiscono un elemento di garanzia volta a sopperire a eventuali lacune delle verifiche e dei controlli lungo la filiera di biocarburanti e bioliquidi. Le autocertificazioni sono prodotte dal cedente al cessionario della partita all’interno della medesima filiera produttiva e costituiscono uno strumento di garanzia di veridicità del contenuto delle dichiarazioni. Gli obblighi di certificazione, come emerge dalla citata sentenza della Corte di Giustizia dell’Unione Europea 4 ottobre 2018 c-242/17, non sono in alcun modo preclusi dalle disposizioni europee.
15.5. Per le ragioni già esposte non sono fondati neppure i motivi dedotti con riguardo agli oneri di certificazione conseguenti all’art. 18 del decreto impugnato, relativamente agli olii vegetali esausti.
16. Con riguardo al secondo gruppo di motivi dedotti, relativi alla asserita violazione degli artt. 101 ss. del T.F.U.E., in disparte la genericità dei riferimenti alle disposizioni del Trattato, nell’ambito del Titolo VII dedicato alle norme comuni sulla concorrenza, sulla fiscalità e sul ravvicinamento delle legislazioni, non si può che ribadire che il requisito dell’adesione al sistema nazionale per il riconoscimento delle maggiorazioni del contributo energetico dei biocarburanti non è suscettibile, di per sé, di alterare il mercato interno. Non si traduce infatti in un vantaggio selettivo a favore delle imprese italiane ma, al contrario, tutte le imprese possono aderirvi, indipendentemente dalla nazionalità. Il sostegno finanziario diretto è oggetto delle politiche nazionali ed ogni Stato membro, che mantiene il diritto di determinare le condizioni di utilizzo delle sue fonti energetiche, la scelta tra varie fonti energetiche e la struttura generale del suo approvvigionamento energetico. Spetta allo Stato membro di dovere raggiungere gli obiettivi nazionali per l'uso delle energie rinnovabili nei trasporti. Posti tali obiettivi, la scelta delle misure di incentivazione rientra nell’ambito della politica nazionale volta al loro raggiungimento.
17. Alla luce delle considerazioni svolte, non ricorrono pertanto i presupposti per il rinvio pregiudiziale, ai sensi dell’art. 267 T.F.U.E., alla Corte di Giustizia dell’Unione Europea, esperibile – almeno dal 1996 (cfr. C.G.U.E., Sez. V, decisione sulle cause riunite C-69/96 e 79/96) - anche nel ricorso straordinario. Il rinvio è oggetto di specifica istanza contenuta nell’odierno ricorso, subordinata al riconoscimento della conformità del decreto impugnato alle disposizioni nazionali di rango primario, di cui – come si è visto – la ricorrente dubita in via preliminare. 
La Sezione rileva innanzitutto che tale istanza è motivata in modo generico, con mero richiamo agli argomenti che la precedono, esposti nel ricorso, e individuazione delle questioni asseritamente lesive del diritto europeo.
In disparte tale profilo, come già si è precisato risulta del tutto palese che le disposizioni di diritto europeo non supportano la tesi della ricorrente. La questione oggetto di rinvio pregiudiziale è pertanto manifestamente infondata, alla luce dello stesso diritto dell’U.E. di cui si invoca l’applicazione. 
Sul punto la Corte di Giustizia, sin dalla sentenza 6/10/1982, C-283/81, Cilfit, ha precisato che tale obbligo non sussiste quando:
a) la questione di interpretazione di norme euro unitarie non è pertinente al giudizio (vale a dire nel caso in cui la soluzione non possa in alcun modo influire sull'esito della lite);
b) la questione è materialmente identica ad altra già decisa dalla Corte o comunque il precedente risolve il punto di diritto controverso;
c) la corretta applicazione del diritto dell’Unione può imporsi con tale evidenza da non lasciar adito a nessun ragionevole dubbio sulla soluzione da dare alla questione (sui casi in cui il giudice di ultima istanza non è tenuto al rinvio pregiudiziale cfr. fra le tante Cons. Stato, Sez. IV, 1/6/2016, n. 2334 e 13/3/2014, n. 1243). 
La C.G.U.E. ha ulteriormente confermato i termini e i limiti entro cui opera l’obbligo di rinvio pregiudiziale in capo ai giudizi nazionali di ultima istanza (da ultimo, v. sentenze C.G.U.E. 28 febbraio 2012, C-41/11, InterEnvironnement Wallonie ASBL; 9 settembre 2015, C-160/14, Ferreira Da Silva e Brito; 9 settembre 2015 C-72/14 e C-197/14 X e T. A. van Dijk; con argomenti affini, Corte giust., sez. IV, 18 luglio 2013, C-136/12, Consiglio nazionale dei geologi). Non basta quindi che una parte sostenga che la controversia solleva una questione d'interpretazione del diritto comunitario perché il giudice sia obbligato a ritenere che sussista una questione sollevata ai sensi dell’art. 267 T.F.U.E. ma occorre che siano soddisfatti i requisiti enucleati dalla Corte di Giustizia (in termini analoghi, v. Cons. St., Sez. III, n. 2428/2020; Sez. III, n. 8126/2020; Sez. VI, n. 380/2020; Cass. 9 luglio 2015, n. 14375; Cass. 16 maggio 2014, n. 10738; Cass. ord. 24 marzo 2014, n. 6862; Cass. 21 giugno 2011, n. 13603).
E d’altronde, ritiene la Sezione che l’interpretazione delle stesse disposizioni europee sul rinvio pregiudiziale, così come interpretate dalla C.G.U.E., non possa che costituire un vincolo anche per l’interprete (il giudice) nazionale. Da qui, come corollario, si deve ritenere che non sia sufficiente la domanda di parte o l’assenza di un precedente specifico per escludere il richiamo alla teorica del cd. “atto chiaro”, laddove il Collegio – come in questo caso – sia consapevole della manifesta infondatezza della pretesa della società ricorrente, cui si aggiungerebbe l’ingiustificata protrazione dei tempi del processo collegati alla pendenza della questione pregiudiziale. La Sezione non condivide quindi le conclusioni parzialmente diverse e favorevoli al rinvio pregiudiziale, pur in presenza di questione manifestamente infondata, cui è pervenuto Cons. St., Sez. IV, n. 1306/2018, n. 1307/2018, n. 1308/2018, n. 4943/2020. 
Non sussiste nel caso di specie alcun “ragionevole dubbio” (v. art. 99 reg. proc. della Corte di Giustizia U.E. oltre al n. 6 delle raccomandazioni della Corte di Giustizia dell’U.E. all’attenzione dei giudici nazionali, relative alla presentazione di domande di pronuncia pregiudiziale, pubblicate nella Gazzetta Ufficiale dell’Unione Europea C-257/1 del 20 luglio 2018) per cui ricorrono i presupposti dell’acte clair (declinazione del brocardo in claris non fit interpretatio).
Nel caso in esame, le considerazioni sopra svolte inducono quindi il Collegio a ritenere che sussista, nella presente controversia, l’ultima delle citate deroghe all’obbligo di rinvio pregiudiziale: la corretta applicazione del diritto dell’Unione si impone con tale evidenza da non lasciar adito a nessun ragionevole dubbio sulla soluzione da dare alla questione. 
L’istanza di rinvio pregiudiziale non può quindi essere accolta.
18. Per le ragioni indicate, il ricorso va pertanto respinto con assorbimento della domanda cautelare.
P.Q.M.
Nei termini di cui in motivazione, respinge l’istanza di rinvio pregiudiziale ed esprime il parere che il ricorso debba essere respinto, con assorbimento della domanda cautelare.




IL SEGRETARIO
Maria Grazia Salamone
","Ricorso straordinario al Capo dello Stato – Covid-19 – Termini - Artt. 103, comma 1, d.l. n. 18 del 2020 e 37, comma 1, d.l. n. 23 del 2020 – Applicabilità. 
 
Energia elettrica – Fonti rinnovabili - Carburanti – Biocarburanti – Sistema nazionale di certificazione - Maggiorazione del contributo energetico - Adesione al sistema nazionale di certificazione – Nei confronti degli operatori economici comunitari aderenti a sistemi di certificazione diversi – D.I. 14 novembre 2019 – Legittimità.
 
         Si applicano anche ai ricorsi straordinari le disposizioni dettate dall’art. 103, comma 1, d.l. n. 18 del 2020, convertito, con modificazioni, dalla l. n. 27 del 2020, e dall’art. 37, comma 1, d.l. n. 23 del 2020, convertito, con modificazioni, dalla l. n. 40 del 2020, secondo cui  ai fini del computo dei termini ordinatori o perentori, propedeutici, endoprocedimentali, finali ed esecutivi, relativi allo svolgimento di procedimenti amministrativi su istanza di parte o d'ufficio, pendenti alla data del 23 febbraio 2020 o iniziati successivamente a tale data, non si computa il periodo compreso tra la medesima data e quella del 15 maggio 2020 (1). 
 
         E’ legittimo il decreto del 14 novembre 2019 del Ministro dell’ambiente e della tutela del territorio e del mare, di concerto con il Ministro dello sviluppo economico e con il Ministro delle politiche agricole, alimentari e forestali, recante l’istituzione del Sistema nazionale di certificazione della sostenibilità dei biocarburanti e dei bioliquidi, laddove, ai fini del riconoscimento delle maggiorazioni del contributo energetico, richiede l’adesione al sistema nazionale di certificazione, con gli oneri e adempimenti correlati, anche nei confronti degli operatori economici comunitari aderenti a sistemi di certificazione diversi (2). 
 
Sulla base della direttiva 2009/30/CE, l’art. 2, comma 6, d.lgs. n. 55 del 2011 ha demandato a un decreto del Ministro dell'ambiente e della tutela del territorio e del mare, del Ministro dello sviluppo economico e del Ministro delle politiche agricole alimentari e forestali la definizione delle modalità di funzionamento del Sistema nazionale di certificazione della sostenibilità dei biocarburanti. La disciplina della verifica del rispetto dei criteri di sostenibilità per i biocarburanti è contenuta nell’art. 7-quater, d.lgs. n. 66 del 2005: ai fini del riconoscimento delle maggiorazioni del contributo energetico dei biocarburanti previste nell'ambito dei regimi di sostegno per l'utilizzo delle fonti rinnovabili nei trasporti, gli operatori economici devono inoltre fornire le informazioni che dimostrino il rispetto dei criteri di sostenibilità, in conformità a quanto stabilito dal decreto ministeriale. L’art. 13 del decreto impugnato ribadisce quanto già previsto da disposizione di rango primario, l’art. 7-quater, comma 2, d.lgs. n. 66 del 2005, che, in modo inequivocabile, prevede che, ai fini del riconoscimento delle maggiorazioni del contributo energetico dei biocarburanti previste nell'ambito dei regimi di sostegno per l'utilizzo delle fonti rinnovabili nei trasporti, gli operatori economici forniscono le informazioni che concorrono alla dimostrazione del rispetto dei criteri di sostenibilità, in conformità a quanto stabilito dal sistema nazionale di certificazione. In tal modo è legata inestricabilmente l’adesione al sistema nazionale di certificazione al riconoscimento delle maggiorazioni del contributo energetico dei biocarburanti e, in assenza dell’adesione al sistema nazionale non possono essere riconosciute le maggiorazioni. Il legislatore ha infatti distinto tra l’adesione obbligatoria al sistema nazionale di certificazione, in funzione del riconoscimento delle maggiorazioni, dalla mera verifica del rispetto dei criteri di sostenibilità e degli obblighi di informazione, per la quale trova applicazione il comma 1 dell’art. 7-quater che, relativamente ad ogni partita di biocarburante ceduta al fornitore, stabilisce due opzioni diverse per tutti gli operatori economici appartenenti alla filiera di produzione: l’adesione al Sistema nazionale di certificazione della sostenibilità dei biocarburanti ovvero ad un accordo o ad un sistema oggetto di una decisione ai sensi dell'art. 7-quater, par. 4, della direttiva 98/70/CE (sistema volontario nazionale o internazionale). Ne consegue che, ai fini del regime premiale, l’intera catena di consegna deve essere tracciata secondo lo schema del sistema nazionale di certificazione, trattandosi di un ambito nazionale proprio della politica fiscale di sostegno al settore. Né può sostenersi che la scelta legislativa sia in contrasto con le disposizioni eurounitarie. Al contrario, la distinzione tra riconoscimento dei requisiti di sostenibilità e regime di sostegno è chiaramente presupposta e indicata nelle premesse della direttiva 2009/28/CE e della direttiva 98/70/CE (come modificata dalla direttiva 2009/30/CE). Le direttive hanno a oggetto la disciplina e i requisiti relativi alla sostenibilità dei biocarburanti e non quella delle maggiorazioni o del trattamento fiscale. Mentre tutti i soggetti che beneficiano delle maggiorazioni debbono soddisfare i requisiti di sostenibilità, non è vero il contrario ovverosia che tutti i soggetti che soddisfano i requisiti di sostenibilità abbiano, solo per ciò, accesso alle maggiorazioni. La sostenibilità è la condizione che i biocarburanti condividono, una volta ottenuta l’uno o l’altro tipo di certificazione, ma l’accesso ai regimi di sostegno richiede l’adesione al sistema di verifica nazionale e ai conseguenti oneri della filiera di consegna, per gli operatori che intendano accedervi. Il differente regime previsto per i biocarburanti ed i bioliquidi, è determinato dalla fonte primaria (art. 7-quater, d.lgs. n. 66 del 2005). Ne costituisce conferma la sentenza della Corte di Giustizia dell’Unione Europea 4 ottobre 2018 C-242/17 (L.E.G.O. - GSE), avente ad oggetto la domanda di pronuncia pregiudiziale proposta dal Consiglio di Stato. 
 
(1) Ha chiarito il parere che una diversa conclusione condurrebbe altrimenti a esiti palesemente irragionevoli, che lascerebbero sguarnito il procedimento giustiziale del ricorso straordinario della garanzia costituita dalla sospensione dei termini, anche e soprattutto a tutela della parte privata, e, nel caso di specie, rischierebbe di indebolire il principio del contraddittorio. Invece, la sospensione di tutti i termini, con distinta disciplina, è espressamente prevista e riservata dall’art. 84, d.l. n. 18 del 2020 al solo processo amministrativo, sempre in concomitanza con l’emergenza epidemiologica da Covid-19. 
 
(2) Ha chiarito il parere che l’art. 13 del decreto impugnato non fa altro che ribadire quanto già previsto da disposizione di rango primario: l’art. 7-quater, comma 2, d.lgs. n. 66 del 2005. Tale disposizione, in modo inequivocabile, prevede che, ai fini del riconoscimento delle maggiorazioni del contributo energetico dei biocarburanti previste nell'ambito dei regimi di sostegno per l'utilizzo delle fonti rinnovabili nei trasporti, gli operatori economici forniscono le informazioni che concorrono alla dimostrazione del rispetto dei criteri di sostenibilità e le informazioni di cui al comma 5, in conformità a quanto stabilito dal sistema nazionale di certificazione ai sensi dell'art. 2, comma 6, lett. a), d.lgs. 31 marzo 2011, n. 55, di recepimento della direttiva 2009/30. La formulazione adottata dal legislatore delegato lega inestricabilmente l’adesione al sistema nazionale di certificazione al riconoscimento delle maggiorazioni del contributo energetico dei biocarburanti. In assenza dell’adesione al sistema nazionale non possono essere riconosciute le maggiorazioni. 
 
La scelta del legislatore, inoltre, è stata quella di distinguere tra l’adesione obbligatoria al sistema nazionale di certificazione, in funzione del riconoscimento delle maggiorazioni, rispetto alla mera verifica del rispetto dei criteri di sostenibilità e degli obblighi di informazione. Per la verifica relativa ai criteri di sostenibilità, infatti, trova applicazione il comma 1 dell’art. 7-quater che, relativamente ad ogni partita di biocarburante ceduta al fornitore, stabilisce due opzioni diverse per tutti gli operatori economici appartenenti alla filiera di produzione: l’adesione al Sistema nazionale di certificazione della sostenibilità dei biocarburanti ovvero ad un accordo o ad un sistema oggetto di una decisione ai sensi dell'articolo 7-quater, paragrafo 4, della direttiva 98/70/CE (sistema volontario nazionale o internazionale). Alla seconda opzione corrisponde (ma non per il riconoscimento delle maggiorazioni, oggetto dell’art. 13) l’art. 10 del decreto impugnato, dedicato agli operatori economici che non aderiscono al sistema nazionale di certificazione. 
La scelta legislativa, su cui si sofferma anche la relazione ministeriale, è dunque la seguente: ai fini del regime premiale, l’intera catena di consegna deve essere tracciata secondo lo schema del Sistema nazionale di certificazione, trattandosi di un ambito nazionale proprio della politica fiscale di sostegno al settore. 
Né può sostenersi che la scelta legislativa sia in contrasto con le disposizioni eurounitarie. Al contrario, la distinzione tra riconoscimento dei requisiti di sostenibilità e regime di sostegno è chiaramente presupposta e indicata nel 65° considerando della direttiva 2009/28/CE, secondo cui la produzione di biocarburanti dovrebbe essere sostenibile e pertanto occorre che i biocarburanti utilizzati per conseguire gli obiettivi fissati dalla direttiva e i biocarburanti che beneficiano di regimi di sostegno nazionali soddisfino criteri di sostenibilità. In termini simili si esprime il 15° considerando della direttiva 98/70/CE (come modificata dalla direttiva 2009/30/CE). Le direttive hanno a oggetto la disciplina e i requisiti relativi alla sostenibilità dei biocarburanti e non quella delle maggiorazioni o del trattamento fiscale. 
Da ciò si desume facilmente che, mentre tutti i soggetti che beneficiano delle maggiorazioni debbono soddisfare i requisiti di sostenibilità, non è vero il contrario ovverosia che tutti i soggetti che soddisfano i requisiti di sostenibilità abbiano, solo per ciò, accesso alle maggiorazioni. 
La sostenibilità è la condizione che i biocarburanti condividono, una volta ottenuta l’uno o l’altro tipo di certificazione, ma l’accesso ai regimi di sostegno richiede l’adesione al sistema di verifica nazionale e ai conseguenti oneri della filiera di consegna, per gli operatori che intendano accedervi. 
 
Il differente regime previsto per i biocarburanti ed i bioliquidi, da cui deriva la doglianza della ricorrente in ordine alla asserita disparità di trattamento, è determinato dalla fonte primaria. L’art. 7-quater, d.lgs n. 66 del 2005, che disciplina i criteri di sostenibilità per l’accesso ai regimi di sostegno, fa riferimento esclusivo, fin dalla rubrica e coerentemente nei contenuti, ai biocarburanti e non anche ai bioliquidi. In tal senso, la sentenza della Corte di Giustizia dell’Unione Europea 4 ottobre 2018 C-242/17 (L.E.G.O. - GSE), avente ad oggetto la domanda di pronuncia pregiudiziale proposta alla Corte, ai sensi dell’articolo 267 TFUE, dal Consiglio di Stato, ha dichiarato che l’art. 18, par. 7, della direttiva 2009/28/CE del Parlamento europeo e del Consiglio, del 23 aprile 2009, sulla promozione dell’uso dell’energia da fonti rinnovabili, letto in combinato disposto con la decisione di esecuzione 2011/438/UE della Commissione, del 19 luglio 2011, relativa al riconoscimento del sistema ISCC (International Sustainability and Carbon Certification) per la verifica del rispetto dei criteri di sostenibilità di cui alle direttive del Parlamento europeo e del Consiglio 2009/28 e 2009/30/CE, deve essere interpretato nel senso che esso non osta ad una normativa nazionale la quale imponga agli operatori economici, per la certificazione della sostenibilità dei bioliquidi, oneri specifici, diversi e più ampi rispetto a quelli previsti da un sistema volontario di certificazione della sostenibilità, quale il sistema ISCC, riconosciuto dalla citata decisione di esecuzione, adottata dalla Commissione europea ai sensi dell’art. 18, par. 4, della direttiva summenzionata, nella misura in cui tale sistema è stato approvato soltanto per i biocarburanti e gli oneri suddetti riguardano soltanto i bioliquidi. 
La medesima sentenza ha inoltre dichiarato che il diritto dell’Unione, e in particolare l’art. 34 TFUE e l’art. 18, parr. 1 e 3, della direttiva 2009/28, deve essere interpretato nel senso che esso non osta a che una normativa nazionale imponga un sistema nazionale di verifica della sostenibilità dei bioliquidi, il quale stabilisca che tutti gli operatori economici che intervengono nella catena di consegna del prodotto considerato, anche quando si tratti di intermediari che non conseguono alcuna disponibilità fisica delle partite di bioliquidi, sono tenuti a rispettare taluni obblighi di certificazione, di comunicazione e di informazione scaturenti da detto sistema. Dal che si desume chiaramente (nel caso specifico della sentenza C.G.U.E., con riguardo ai soli bioliquidi), che sono conformi al diritto europeo i maggiori oneri derivanti dal sistema nazionale di verifica della sostenibilità a carico di tutti gli operatori economici che intervengono nella catena di consegna. 
A seguito della citata sentenza della C.G.U.E. sul rinvio pregiudiziale, il Consiglio di Stato ha ulteriormente precisato che “la Corte di giustizia UE, con la richiamata pronuncia, ha chiarito che, contrariamente a quanto dedotto dalla appellante, ben può pretendersi da un operatore economico che abbia operato in conformità a un sistema di certificazione e controllo riconosciuto con decisione della Commissione europea, l’assoggettamento a ulteriori adempimenti o oneri, non ostandovi la circostanza per cui, in base al sistema ISCC, il trader senza deposito non sia tenuto ad accreditarsi e a rilasciare i certificati di sostenibilità ambientale, e tale obbligo incomba alle sole imprese fornitrici” (Cons. St., sez. IV, n. 846 del 2020).
Con riferimento agli oneri di autocertificazione, essi costituiscono un elemento di garanzia volta a sopperire a eventuali lacune delle verifiche e dei controlli lungo la filiera di biocarburanti e bioliquidi. Le autocertificazioni sono prodotte dal cedente al cessionario della partita all’interno della medesima filiera produttiva e costituiscono uno strumento di garanzia di veridicità del contenuto delle dichiarazioni. Gli obblighi di certificazione, come emerge dalla citata sentenza della Corte di Giustizia dell’Unione Europea 4 ottobre 2018 c-242/17, non sono in alcun modo preclusi dalle disposizioni europee. ",Energia elettrica
https://www.giustizia-amministrativa.it/web/guest/-/fictio-iuris-della-presenza-in-udienza-dell-avvocato,"
Fictio iuris della presenza in udienza dell’avvocato
","N. 00562/2021 REG.PROV.COLL.
N. 00418/2021
            REG.RIC.           


REPUBBLICA ITALIANA
Il CONSIGLIO DI GIUSTIZIA AMMINISTRATIVA PER LA REGIONE SICILIANA
Sezione giurisdizionale
ha pronunciato la presente

ORDINANZA

ORDINANZA
sul ricorso numero di registro generale 418 del 2021, proposto da 
Pietro Jose' Miceli, rappresentato e difeso dagli avvocati Girolamo Rubino, Giuseppe Impiduglia, con domicilio digitale come da PEC da Registri di Giustizia; 
contro
Asp di Agrigento Azienda Sanitaria Provinciale, in persona del legale rappresentante pro tempore, rappresentato e difeso dall'avvocato Carmela Mangalaviti, con domicilio digitale come da PEC da Registri di Giustizia; 

nei confronti
Studio Dentistico del dott. Emanuele Dalli Cardillo e C. s.a.s., Scichilone Sandro Fulvio non costituiti in giudizio; 

per la riforma della sentenza in forma semplificata del Tribunale Amministrativo Regionale per la Sicilia (Sezione Prima) n. 3094/2020, resa tra le parti.

Visti il ricorso in appello e i relativi allegati;
Visto l'atto di costituzione in giudizio dell’Asp di Agrigento;
Visti tutti gli atti della causa;
Relatore nella camera di consiglio del giorno 17 giugno 2021 il Cons. Rosanna De Nictolis, svoltasi mediante collegamento da remoto; considerati presenti, ex art. 4 comma 1 penultimo periodo d.l. n. 28/2020 e art. 25 d.l. 137/2020, gli avvocati Girolamo Rubino e Carmela Mangalaviti;

ritenuto e considerato che:
- nell’affare in oggetto è stata resa l’ordinanza cautelare 27.5.2021 n. 369, nella cui epigrafe si indica come considerato presente, ai sensi dell’art. 4 d.l. n. 28/2020, solo il difensore dell’appellante;
- con istanza depositata in data 31.5.2021 l’ASP di Agrigento chiede la correzione dell’errore materiale in tesi occorso nel verbale di udienza e nell’ordinanza, nella parte in cui non è considerato presente il difensore dell’ASP; si evidenzia che nella memoria di costituzione del 21.5.2021 è specificato che la memoria è “da valersi anche come presenza all’udienza del 26.5.2021 come previsto dal d.l. 28/2020”;

- l’istanza è infondata e va respinta;
- ai sensi dell’art. 4, c. 1, d.l. n. 28/2020 “In alternativa alla discussione possono essere depositate note di udienza fino alle ore 12 del giorno antecedente a quello dell'udienza stessa o richiesta di passaggio in decisione e il difensore che deposita tali note o tale richiesta è considerato presente a ogni effetto in udienza”;

- in base a tale previsione, la “fictio iuris” della presenza in udienza è affidata al deposito di atti nominati e tipizzati, e in particolare le “note di udienza” ovvero “la richiesta di passaggio in decisione”;

- nel caso di specie l’ASP di Agrigento non ha depositato nessuno di tali atti tipizzati, né note di udienza né istanza di passaggio in decisione, ma si è limitata a depositare una memoria di costituzione di 23 pagine, nel cui corpo ha inteso affermare il valore giuridico di tale memoria anche come presenza all’udienza;
- tuttavia, l’autoqualificazione giuridica non è sufficiente, perché nessuna norma giuridica attribuisce alla memoria di costituzione valore di “presenza in udienza”, valore che può essere attribuito solo agli atti tipizzati specificamente deputati a tal fine;
- né è possibile una interpretazione analogica, cui ostano tre ordini di ragioni:
- - la “fictio iuris” della presenza in udienza è un istituto di carattere eccezionale e come tale di stretta interpretazione, che pertanto può derivare solo dagli atti tipici a tal fine previsti: le note di udienza e l’istanza di passaggio in decisione;
- - la “fictio iuris” non può derivare invece da istanze di parte atipiche e non correttamente qualificate: nel caso di specie la memoria di costituzione nemmeno reca una istanza di passaggio in decisione, ma si limita ad affermare che la memoria vale come presenza in udienza, stabilendo così una equiparazione non prevista da nessuna norma di legge;
- - il processo telematico in combinato disposto con la assenza di una udienza fisica, postula una standardizzazione degli atti, e esige che le parti rispettino il principio di chiarezza rendendo esplicite e univoche le proprie scelte processuali;
- la segreteria e i magistrati, nello stabilire se le parti devono per fictio iuris essere considerate presenti in udienza, sono tenuti a prendere in considerazione solo i suddetti atti tipizzati, e non possono essere gravati di un improprio e sproporzionato onere di soccorso istruttorio che consisterebbe nella ricerca analitica di un eventuale intento di parte di passaggio in decisione, affastellato in atti processuali molto lunghi e non deputati a tale scopo;
- per quanto esposto, nessun errore materiale risulta commesso nella redazione del verbale di udienza e dell’ordinanza cautelare, perché l’ASP non ha depositato nessuno degli atti tipici a cui si riconnette l’effetto della fictio iuris della presenza in udienza;
- in caso di procedimento di correzione contenzioso, definito con ordinanza, le spese dell’incidente vanno regolate; tuttavia, considerato che la controparte non si è opposta alla domanda di correzione, le spese della presente fase possono essere compensate.
P.Q.M.
Il Consiglio di Giustizia Amministrativa per la Regione Siciliana, in sede giurisdizionale, respinge l’istanza di correzione di errore materiale del verbale di udienza e dell’ordinanza cautelare.
Spese della presente fase compensate.
Così deciso in Palermo nella camera di consiglio del giorno 17 giugno 2021, svoltasi mediante collegamento da remoto, con l'intervento dei magistrati:


Rosanna De Nictolis,	Presidente, Estensore
Raffaele Prosperi,	Consigliere
Marco Buricelli,	Consigliere
Maria Immordino,	Consigliere
Antonino Caleca,	Consigliere

Rosanna De Nictolis,	Presidente, Estensore
Raffaele Prosperi,	Consigliere
Marco Buricelli,	Consigliere
Maria Immordino,	Consigliere
Antonino Caleca,	Consigliere



IL SEGRETARIO
","Processo amministrativo – Udienza – Presenza dell’avvocato - Fictio iuris – Condizione. 

     Il mancato deposito delle note di udienza o della richiesta di passaggio in decisione previste dall’art. 4, comma 1, d.l. n. 28 del 2020 esclude la possibilità di ritenere presente i difensori della parte, non potendosi ritenere equipollenti alle note di udienza e alla richiesta di passaggio in decisione la memoria di costituzione in giudizio (1).

(1) Il C.g.a. ha escluso che sia possibile una interpretazione analogica, cui ostano tre ordini di ragioni:  la fictio iuris della presenza in udienza è un istituto di carattere eccezionale e come tale di stretta interpretazione, che pertanto può derivare solo dagli atti tipici a tal fine previsti: le note di udienza e l’istanza di passaggio in decisione; la fictio iuris non può derivare invece da istanze di parte atipiche e non correttamente qualificate: nel caso di specie la memoria di costituzione nemmeno reca una istanza di passaggio in decisione, ma si limita ad affermare che la memoria vale come presenza in udienza, stabilendo così una equiparazione non prevista da nessuna norma di legge; il processo telematico in combinato disposto con la assenza di una udienza fisica, postula una standardizzazione degli atti, e esige che le parti rispettino il principio di chiarezza rendendo esplicite e univoche le proprie scelte processuali; la segreteria e i magistrati, nello stabilire se le parti devono per fictio iuris essere considerate presenti in udienza, sono tenuti a prendere in considerazione solo i suddetti atti tipizzati, e non possono essere gravati di un improprio e sproporzionato onere di soccorso istruttorio che consisterebbe nella ricerca analitica di un eventuale intento di parte di passaggio in decisione, affastellato in atti processuali molto lunghi e non deputati a tale scopo; per quanto esposto, nessun errore materiale risulta commesso nella redazione del verbale di udienza e dell’ordinanza cautelare, perché l’ASP non ha depositato nessuno degli atti tipici a cui si riconnette l’effetto della fictio iuris della presenza in udienza.  ​​​​​​​",Processo amministrativo
https://www.giustizia-amministrativa.it/web/guest/-/estensione-della-notifica-dell-appello-a-tutti-i-controinteressati-per-la-prima-volta-dinanzi-al-giudice-di-secondo-grado,"
Estensione della notifica dell’appello a tutti i controinteressati per la prima volta dinanzi al giudice di secondo grado
","N. 04578/2020 REG.PROV.COLL.
N. 08171/2012
            REG.RIC.           


REPUBBLICA ITALIANA
Il Consiglio di Stato
in sede giurisdizionale (Sezione Seconda)
ha pronunciato la presente

ORDINANZA

ORDINANZA
sul ricorso numero di registro generale 8171 del 2012, proposto dalla signora Silvia Grosso, rappresentata e difesa dagli avvocati Mario Contaldi e Teodosio Pafundi, con domicilio eletto presso lo studio del primo in Roma, via Pierluigi da Palestrina, n. 63,
contro
la Provincia di Torino, in persona del Presidente pro tempore, rappresentata e difesa dagli avvocati Massimo Colarizi e Silvana Gallo, con domicilio eletto presso lo studio del primo in Roma, via Giovanni Antonelli, n. 49,

nei confronti
i signori Antonio Lingua, Patrizia Nicoli e Massimo Pizzocaro, non costituiti in giudizio,

per la riforma
della sentenza del Tribunale Amministrativo Regionale per il Piemonte (Sezione Seconda) n. 323/2012, resa tra le parti, concernente la graduatoria di una progressione verticale per n. 5 posti di istruttore direttivo di vigilanza. 

Visti il ricorso in appello e i relativi allegati;
Visto l’atto di costituzione in giudizio della Provincia di Torino;
Visti tutti gli atti della causa;
Relatore, nell’udienza pubblica del giorno 7 luglio 2020, il Cons. Antonella Manzione e dati per presenti, ai sensi dell’art. 84, comma 5, del decreto-legge 17 marzo 2020, n. 18, i difensori delle parti; 
Ritenuto in fatto e considerato in diritto quanto segue.

1. La signora Silvia Grosso, quale dipendente dell’Amministrazione provinciale di Torino nella qualifica di agente faunistico ambientale, categoria “C”, ha partecipato alla procedura concorsuale di progressione verticale indetta dalla stessa con determinazione dirigenziale n. 66-19458 del 6 maggio 2009 per la copertura di 5 posti di istruttore di vigilanza, categoria “D”, classificandosi al nono e ultimo posto della graduatoria finale. Con l’atto introduttivo del ricorso n.r.g. 576/2011 impugnava innanzi al T.A.R. per il Piemonte la predetta graduatoria e tutti gli atti ad essa relativi, lamentando plurime violazioni del d.P.R. 9 maggio 1994, n. 487, “Regolamento recante norme sull'accesso agli impieghi nelle pubbliche amministrazioni e le modalità di svolgimento dei concorsi, dei concorsi unici e delle altre forme di assunzione nei pubblici impieghi”. In particolare si doleva dell’avvenuta valutazione dei titoli prima della formulazione delle tracce e comunque della prova scritta (con violazione dell’art. 8); della limitatezza delle materie oggetto di ridetta prova rispetto alla gamma assai più ampia delle stesse riportata nel bando (in violazione dell’art. 11); nonché, infine, del consentito utilizzo per la redazione dell’elaborato di modulistica priva del visto e timbro della commissione, in dispregio dell’art. 13, posto a tutela del principio dell’anonimato.   
Il Tribunale adìto con la sentenza n. 323 del 6 marzo 2012, nella resistenza della sola Amministrazione provinciale, non essendosi costituiti in giudizio i tre controinteressati regolarmente intimati, respingeva il ricorso, ritenendo infondate tutte le censure. 
2. Avverso tale sentenza ha proposto appello la ricorrente in primo grado, lamentandone la erroneità in fatto e in diritto: la regola sulla tempistica di valutazione dei titoli, diversamente da quanto affermato dal giudice di prime cure, sarebbe posta a tutela della par condicio dei candidati, evitando il rischio, anche potenziale, di orientare il contenuto delle prove sulle attitudini professionali degli stessi, ove preventivamente conosciute attraverso la disamina curriculare e dei titoli di servizio in genere; egualmente fonte di possibili favoritismi sarebbe la limitazione della scelta degli argomenti delle prove, circoscrivendoli di fatto solo ad alcuni di quelli indicati nel bando quali materie concorsuali; l’avvenuta legittimazione dell’utilizzo di modulistica appositamente predisposta dalla Commissione, priva di vidimazione con timbro e firme, costituirebbe chiara violazione del principio dell’anonimato, per nulla attenuata dal numero di moduli forniti, ovvero dalla circostanza che ne avrebbero fatto uso quasi tutti i candidati, peraltro disattendendo le istruzioni scritte impartite per assicurare la correttezza della procedura selettiva. Ha infine riproposto la eccepita violazione dell’art. 3 della l. n. 241/1990, in quanto a suo dire i giudizi espressi paleserebbero il mancato rispetto dei prestabiliti criteri di valutazione. 
3. Rileva preliminarmente il Collegio come costituisca principio consolidato in giurisprudenza quello in forza del quale in ipotesi di impugnazione di graduatorie concorsuali, vanno qualificati come controinteressati coloro fra i partecipanti i quali, per effetto dell’ipotetico accoglimento del ricorso, verrebbero a subire un pregiudizio anche in termini di postergazione nella graduatoria medesima (cfr. Cons. Stato, sez. IV,  11 luglio 2016, n. 3076; sez. III, 11 febbraio 2013, n. 770; id., 29 ottobre 2012, n. 5506; sez. V, 31 luglio 2012, nr. 4333). 
Nella specie, col ricorso di primo grado sono state formulate censure, riproposte oggi in appello, che, se fondate, comporterebbero non lo scavalcamento di uno o più candidati collocati in un più favorevole ordine di graduatoria, ma l’annullamento in toto della stessa, in quanto i vizi lamentati attengono allo svolgimento dell’intera selezione, e non alla sola modifica dell’ordine di graduatoria conseguitone, che, al contrario, consentirebbe di riconoscere posizione di controinteresse solo a coloro che otterrebbero una collocazione deteriore. Né a diversa conclusione può addivenirsi sol perché la ricorrente ha ipotizzato appunto una propria diversa collocazione in graduatoria, quale conseguenza dell’accoglimento del ricorso, individuando nominativamente i candidati (sette, ovvero la quasi totalità) che avrebbero fatto uso della modulistica non vidimata. 
La portata generale delle censure, quali che ne siano gli effetti auspicati anche dalla parte, rende pertanto palese il potenziale impatto della decisione sugli otto candidati collocati in graduatoria, tanto più che, per quanto riferito dalla parte stessa, essi sono stati tutti, eccetto l’interessata, immessi in servizio nella nuova qualifica professionale a seguito del suo scorrimento. 
4. Come affermato finanche dall’Adunanza plenaria del Consiglio di Stato nella decisione n. 4 del 26 aprile 2018, nel processo amministrativo non può essere precluso al giudice di appello di rilevare ex officio la sussistenza dei presupposti e delle condizioni per la proposizione del ricorso di primo grado. Il giudice amministrativo ha, infatti, in qualsiasi stato e grado, «il potere e il dovere di verificare se ricorrono le condizioni cui la legge subordina la possibilità che egli emetta una decisione nel merito, né l'eventuale inerzia di una delle parti in causa, nel rilevare una questione rilevabile d'ufficio, lo priva dei relativi poteri-doveri officiosi, atteso che la legge non prevede che la mancata presentazione di parte di un'eccezione processuale degradi la sua rilevabilità d'ufficio in irrilevabilità, che equivarrebbe a privarlo dell'autonomo dovere di verifica dei presupposti processuali e delle condizioni dell'azione» (v. anche Consiglio di Stato, sez. V, 6 settembre 2017, n. 4215; sez. VI, 21 luglio 2016, n. 3303; id., 22 febbraio 2013, n. 1094 e 5 settembre 2017, n. 4196; sez. IV, 8 settembre 2015, n. 4157).
Nel caso di specie, tuttavia, non viene all’evidenza un vizio originario di costituzione del rapporto processuale: il giudizio di primo grado, infatti, è stato ritualmente incardinato con il coinvolgimento di tre candidati, senza che il giudice abbia inteso integrare il contraddittorio agli altri, pur in numero esiguo, per la ritenuta superfluità dell’adempimento alla luce della decisione assunta. 
Né può ipotizzarsi la sopravvenienza del relativo vizio in corso di causa, ammesso e non concesso che i richiamati principi sulla rilevabilità d’ufficio possano estendersi anche a tale ipotesi. Il giudice di prime cure, infatti, ha scelto di non integrare il contraddittorio, siccome consentitogli per ragioni di economia processuale dall’art. 49, comma 2, c.p.a. 
Che tale sia la portata della decisione assunta in applicazione di una regola chiaramente ispirata al canone costituzionale della ragionevole durata del processo, non può essere escluso, in assenza peraltro di esplicite censure di parte, dal mancato richiamo all’art. 74 c.p.a. nelle premesse della sentenza, stante che la necessità di provvedere con sentenza in forma semplificata, quale diretto corollario della ritenuta semplicità del sotteso giudizio, non può ritenersi elusa per il mancato utilizzo di formule sacramentali, peraltro non previste. L’innegabile stringatezza della motivazione del giudice di prime cure non può non riflettere la volontà di limitarsi ad enunciare il singolo “punto di fatto o di diritto” ritenuto risolutivo, la cui ampiezza espositiva non è, né potrebbe essere predeterminata dal legislatore. 
5. Il d.lgs. 2 luglio 2010, n. 104, nell’individuare le altre parti, diverse dagli originari ricorrente e resistente, da evocare nel giudizio di appello, fa riferimento a tutti coloro che hanno interesse a contraddire (art. 95, comma 1). Anche per l’appello, come noto, vale la regola secondo cui al fine della regolare instaurazione del contraddittorio è sufficiente la notifica ad almeno una parte avversa, salva la successiva integrazione. 
Tale integrazione, tuttavia, non è necessaria, laddove l’impugnazione sia ritenuta manifestamente irricevibile, inammissibile, improcedibile o infondata. Trattasi della evidente trasposizione della medesima regola declinata dall’art. 49 per il primo grado di giudizio, con la chiara finalità di evitare formalità superflue e un inutile dispendio di attività processuale. Il meccanismo, peraltro, troverebbe comunque applicazione nel giudizio di impugnazione giusta il rinvio cd. “interno” contenuto nell’art. 38 del codice, che consente in ogni caso di attingere alle regole generali del giudizio di primo grado di cui al Libro II dello stesso anche nelle impugnazioni e nei riti speciali. 
6. La disciplina introdotta con l’art. 49, comma 2, c.p.a., per quanto rispondente ad apprezzabile ratio di contenimento della durata, sovverte la regola in forza della quale il giudice, di regola, prima accerta l’integrità del contraddittorio e solo dopo procede alla valutazione del merito. Essa, infatti, ammette la possibilità di definire il merito della controversia a prescindere dall’esame dell’integrità del contraddittorio. Ciò non rende percorribile, ritiene il Collegio, in assenza di esplicita censura in merito, la rimessione degli atti al giudice di prime cure ex art. 105 c.p.a., siccome talvolta avvenuto in passato, in verità per fattispecie solo astrattamente sovrapponibili e comunque ancora riconducibili alla disciplina antecedente l’entrata in vigore del d.lgs. n. 104/2010 (si veda, sulla scia di Cons. Stato, A.P., 17 ottobre 1994, n. 13, da Cons. Stato, sez. VI, 25 settembre 2009, n. 5792; id., 29 aprile 2009, n. 2700; 17 luglio 2002, n. 4713; sez. IV, 3 marzo 2009, n. 1230; id., 7 aprile 2008, n. 1448).
Non ritenendo tuttavia l’appello “manifestamente” irricevibile, inammissibile, improcedibile o infondato, non può non rilevare la circostanza oggettiva, seppure non originariamente viziante, della mancata integrità del contraddittorio (anche) nell’attuale grado di giudizio. 
A quanto detto consegue l’obbligo di integrare il contraddittorio, siccome previsto dal medesimo art. 95, comma 3. Il Collegio ritiene che quanto detto consenta di ricondurre a sistema l’apparente criticità, da subito segnalata in dottrina, della previsione di cui all’art. 49, comma 3, c.p.a. (non a caso inapplicabile in caso di definizione del giudizio in forma semplificata all’esito dell’udienza cautelare, subordinata all’accertamento preventivo della completezza del contraddittorio, ex art. 60 c.p.a.), recuperando l’integrità del contraddittorio che non ha viziato il giudizio di primo grado, mediante la sua integrazione in appello. 
Solo in tal modo, ritiene la Sezione, non si pregiudicano le ragioni di economia processuale, al contempo eludendo la regola, che riflette il principio di parità delle parti, secondo cui l’integrità del contraddittorio assume valenza pregiudiziale rispetto a qualsiasi tipo di decisione.  
7. Da un lato, dunque, non è censurabile la scelta ex se del Tribunale per il Piemonte di risolvere senza aggravi procedurali reputati inutili la controversia; dall’altro non può pretermettersi che la caducazione, anche parziale, della graduatoria del concorso che dovesse eventualmente conseguire all’accoglimento dell’appello, non può produrre effetti pregiudizievoli in assenza della presenza in giudizio dei candidati utilmente collocati nella stessa, i quali subirebbero pregiudizio già solo per effetto dell’assegnazione di uno dei posti messi a concorso alla ricorrente (sul punto cfr. Cons. Stato, sez. V, 25 febbraio 2014, n. 890).
8. La natura, quindi, di contraddittori necessari di tutti i candidati inseriti in graduatoria impone di recuperane la presenza, alla luce della potenziale lesività degli esiti dell’odierno giudizio sulle relative posizioni. E ciò il Collegio ritiene possibile anche in assenza di esplicita eccezione di parte, in applicazione dell’art. 95, comma 3, del codice, interpretato estensivamente con riferimento al caso, come quello di specie, in cui il difetto di contraddittorio in primo grado costituisce circostanza obiettiva acclarata e incontestata, assumendo esso autonoma e imprescindibile rilevanza alla luce della non ritenuta natura “manifesta” della infondatezza (anche) del gravame o della pregiudiziale sussistenza di questioni di rito preclusive della relativa disamina. 
9. Alla luce di quanto sopra, il Collegio non può non rilevare che il ricorso in appello proposto dalla parte privata soccombente in primo grado non è stato notificato a tutti gli otto candidati inseriti nella graduatoria della quale ha chiesto la sostanziale caducazione, ma solo ad alcuni di essi, malgrado si tratti di parti necessarie del giudizio (ex art. 95, comma 1, c.p.a.), già escluse dal giudizio di primo grado, allo scopo di garantirne il diritto di difesa, nel momento in cui se ne prospetta  l’attualità. 
10. Nei loro confronti va dunque disposta l’integrazione del contraddittorio (art. 95, comma 3, c.p.a.), da effettuarsi a pena di decadenza nei modi e termini stabiliti in dispositivo. 
Per la discussione dell’appello è fissata l’udienza pubblica del 17 novembre 2020.  
P.Q.M.
Il Consiglio di Stato in sede giurisdizionale (Sezione Seconda), non definitivamente decidendo sul ricorso indicato in epigrafe, ordina alla parte ricorrente di provvedere all’integrazione del contraddittorio nei confronti di tutti gli iscritti nella graduatoria della procedura selettiva a cinque posti di istruttore direttivo di vigilanza indetto con determinazione n. 66 del 2009 dalla Provincia di Torino, non precedentemente intimati, da effettuarsi a pena di decadenza mediante notifica del ricorso agli stessi entro trenta giorni dalla data di notifica (o, se anteriore, dalla data di ricezione della comunicazione) della presente ordinanza, con onere, parimenti a pena di decadenza, di provvedere al deposito presso la Segreteria della Sezione di prova dell’intervenuta notifica entro il trentesimo giorno ad essa successivo.
Fissa per il prosieguo l’udienza pubblica del 17 novembre 2020.
Così deciso dalla Sezione Seconda del Consiglio di Stato con sede in Roma nella camera di consiglio del giorno 9 giugno 2020, tenutasi con modalità da remoto e con la contemporanea e continuativa presenza dei magistrati: 


Raffaele Greco,	Presidente
Giancarlo Luttazi,	Consigliere
Francesco Frigida,	Consigliere
Antonella Manzione,	Consigliere, Estensore
Carla Ciuffetti,	Consigliere

Raffaele Greco,	Presidente
Giancarlo Luttazi,	Consigliere
Francesco Frigida,	Consigliere
Antonella Manzione,	Consigliere, Estensore
Carla Ciuffetti,	Consigliere



IL SEGRETARIO
","Processo amministrativo – Contraddittorio - Estensione notifica a tutti i controinteressati – Per la prima volta in appello - Possibilità.
 
          Il giudice di appello che, contrariamente a quanto assunto dal Tar, non ritenga il gravame manifestamente irricevibile, inammissibile, improcedibile o infondato, può disporre per la prima volta dinanzi a sé l’integrazione del contraddittorio (1).
 
(1) Ha ricordato l’ordinanza che il Codice del processo amministrativo nell’individuare le altre parti, diverse dagli originari ricorrente e resistente, da evocare nel giudizio di appello, fa riferimento a tutti coloro che hanno interesse a contraddire (art. 95, comma 1). Anche per l’appello vale la regola secondo cui al fine della regolare instaurazione del contraddittorio è sufficiente la notifica ad almeno una parte avversa, salva la successiva integrazione.
Tale integrazione, tuttavia, non è necessaria, laddove l’impugnazione sia ritenuta manifestamente irricevibile, inammissibile, improcedibile o infondata. Trattasi della evidente trasposizione della medesima regola declinata dall’art. 49 per il primo grado di giudizio, con la chiara finalità di evitare formalità superflue e un inutile dispendio di attività processuale. Il meccanismo, peraltro, troverebbe comunque applicazione nel giudizio di impugnazione giusta il rinvio cd. “interno” contenuto nell’art. 38 del codice, che consente in ogni caso di attingere alle regole generali del giudizio di primo grado di cui al Libro II dello stesso anche nelle impugnazioni e nei riti speciali.
La disciplina introdotta con l’art. 49, comma 2, c.p.a., per quanto rispondente ad apprezzabile ratio di contenimento della durata, sovverte la regola in forza della quale il giudice, di regola, prima accerta l’integrità del contraddittorio e solo dopo procede alla valutazione del merito. Essa, infatti, ammette la possibilità di definire il merito della controversia a prescindere dall’esame dell’integrità del contraddittorio. Ciò non rende percorribile, in assenza di esplicita censura in merito, la rimessione degli atti al giudice di prime cure ex art. 105 c.p.a., siccome talvolta avvenuto in passato, in verità per fattispecie solo astrattamente sovrapponibili e comunque ancora riconducibili alla disciplina antecedente l’entrata in vigore del Codice.",Processo amministrativo
https://www.giustizia-amministrativa.it/web/guest/-/il-consiglio-di-giustizia-stabilisce-le-regole-in-caso-di-morte-della-parte-dopo-la-pubblicazione-della-sentenza-e-durante-il-termine-per-impugnarl,"
Il Consiglio di Giustizia stabilisce le regole in caso di morte della parte dopo la pubblicazione della sentenza e durante il termine per impugnarl
","N. 00692/2022REG.PROV.COLL.
N. 00548/2021 REG.RIC.


REPUBBLICA ITALIANA
IN NOME DEL POPOLO ITALIANO
Il CONSIGLIO DI GIUSTIZIA AMMINISTRATIVA PER LA REGIONE SICILIANA
Sezione giurisdizionale
ha pronunciato la presente
SENTENZA
sul ricorso numero di registro generale 548 del 2021, proposto da Francesca Figuera, rappresentata e difesa dall'avvocato Giovanni Figuera, con domicilio digitale come da PEC da Registri di Giustizia; 

contro
Comune di Acireale, in persona del legale rappresentante pro tempore, rappresentato e difeso dagli avvocati Agata Senfett, Giovanni Calabretta, con domicilio digitale come da PEC da Registri di Giustizia; 

per la riforma
della sentenza del Tribunale Amministrativo Regionale per la Sicilia sezione staccata di Catania (Sezione Prima) n. 2625/2020, resa tra le parti

Visti il ricorso in appello e i relativi allegati;
Visto l'atto di costituzione in giudizio di Comune di Acireale;
Visti tutti gli atti della causa;
Relatore nella camera di consiglio del giorno 15 giugno 2022 il pres. Rosanna De Nictolis e uditi per le parti gli avvocati come specificato in udienza;
Ritenuto e considerato in fatto e diritto quanto segue.

FATTO e DIRITTO
1. E’ appellata la sentenza del Tar Sicilia – Catania, 14.10.2020 n. 2625 non notificata.
Con decreto presidenziale 26.4.2022 è stata fissata la presente udienza ai sensi dell’art. 72-bis c.p.a. ed è stata rilevata d’ufficio la tardività dell’appello, con argomenti da cui non c’è ragione di discostarsi nella presente decisione.
2. In vista dell’udienza odierna parte appellante ha proposto una lettura dell’art. 328 c.p.c. diversa da quella indicata nel citato decreto presidenziale, in base alla quale l’erede della parte colpita da morte dopo la pubblicazione della sentenza, avrebbe sempre il pieno termine lungo di impugnazione pari a sei mesi.
Il Comune di Aci Reale in vista dell’udienza odierna, con memoria depositata l’8.6.2022, ha chiesto dichiararsi la tardività e comunque la infondatezza dell’appello.
3. L’appello è irricevibile.
3.1. Dato che la sentenza appellata risulta pubblicata il 14.10.2020 e non notificata, il termine lungo per appellare scadeva il 14.4.2021. L’appello risulta spedito per la notificazione in data 27.4.2021 e quindi dopo la scadenza del termine lungo semestrale.
3.2. E’ stato esibito un certificato di morte della parte del giudizio di primo grado, avvenuta dopo la pubblicazione della sentenza di primo grado, e in particolare in data 28.10.2021. 
Tale evento non ha tuttavia determinato l’interruzione del termine lungo per appellare e una nuova sua decorrenza a partire dal 28 ottobre 2021.
Invero, in base al chiaro tenore letterale dell’art. 328 commi 1 e 3 c.p.c., applicabile anche nel processo amministrativo ex art. 79 comma 2 c.p.a., la morte della parte dopo la pubblicazione della sentenza e durante il termine per impugnarla:
a) è causa di interruzione del solo termine breve di impugnazione di cui all’art. 325 c.p.c.;
b) è causa di proroga di tre mesi del termine lungo di impugnazione solo se la morte si verifica dopo il decorso della prima metà del termine lungo di impugnazione (art. 328 comma 3 c.p.a.), ossia dal quarto al sesto mese del termine lungo di sei mesi;
c) vero è che l’art. 328 comma 3 c.p.c. regola la vicenda della morte della parte dopo la pubblicazione della sentenza avendo riguardo alla previgente disciplina del termine lungo annuale, e non è stato adeguato alla nuova disciplina del termine lungo semestrale; tuttavia, non ne deriva la tacita abrogazione dell’art. 328 comma 3 c.p.c., che si tradurrebbe nella perdita di tutela dell’erede della parte che decede dopo la pubblicazione della sentenza; invece, secondo la Corte di cassazione, l’art. 328 comma 3 c.p.c. va interpretato alla luce della nuova disciplina del termine lungo semestrale, sicché rileva a fini di proroga l’evento morte che si verifica nella prima metà del termine lungo di sei mesi, ossia nei primi tre mesi: “Nei processi soggetti alla riduzione a sei mesi del termine ex art. 327 c.p.c., come riformulato ad opera della l. n. 69/2009, l'art. 328, comma 3, c.p.c.va interpretato nel senso che, ove dopo il decorso della metà del termine di cui al cit. art. 327 c.p.c. si verifichi uno degli accadimenti previsti dall'art. 299 c.p.c., il termine lungo di impugnazione è prorogato, per tutte le parti, di tre mesi dal giorno di tale evento” (Cass. civ. II, 30.7.2019 n. 20529);
d) per l’effetto, non è causa di interruzione né di proroga del termine lungo di impugnazione, la morte della parte dopo la pubblicazione della sentenza, che occorra durante la prima metà del termine lungo di impugnazione, vale a dire nei primi tre mesi successivi alla pubblicazione della sentenza (Cass. civ., I, 29.9.1999 n. 10789: “Verificatasi la morte della parte o altro evento interruttivo dopo la notificazione della sentenza, i termini per impugnare sono disciplinati esclusivamente dall'art. 328 c.p.c., secondo cui il termine per impugnare è interrotto e il nuovo termine decorre dal giorno in cui è rinnovata la notificazione della sentenza; qualora manchi tale rinnovazione l'impugnazione deve essere proposta nel termine di un anno previsto dall'art. 327 c.p.c. decorrente dalla pubblicazione della sentenza e non dall'evento interruttivo, prevedendo l'art. 328, comma 3, una proroga di sei mesi (ndr ora tre mesi) dal giorno dell'evento per il solo caso che questo intervenga dopo sei mesi (ndr ora tre mesi) dalla pubblicazione della sentenza”).

Non è condivisibile la diversa esegesi dell’art. 328 comma 3 c.p.c. proposta da parte appellante, secondo cui l’erede della parte che muore dopo la sentenza, dovrebbe avere sempre a disposizione l’intero termine lungo di impugnazione pari a sei mesi, perché tale esegesi comporta una non consentita interpretazione estensiva di una norma di proroga che ha carattere eccezionale. Invero, il termine lungo di impugnazione risponde ad esigenze di certezza, e la proroga di esso è possibile solo in presenza di norme eccezionali e non estensibili oltre i casi in essi previsti. Il legislatore ha stabilito che l’evento morte della parte dopo la pubblicazione della sentenza è rilevante solo se si verifica dopo il decorso della prima metà del termine lungo di impugnazione, e non se si verifica durante la prima metà del decorso di tale termine, e tale opzione normativa non è derogabile in via esegetica.
3.3. Nel caso di specie, la morte della parte è avvenuta nel primo trimestre dopo la pubblicazione della sentenza, per cui non si è verificata alcuna interruzione del termine lungo di impugnazione che, iniziato a decorrere il 14.10.2020, è scaduto il 14.4.2021.
4. Le spese di lite possono essere compensate.
P.Q.M.
Il Consiglio di Giustizia Amministrativa per la Regione Siciliana, in sede giurisdizionale, definitivamente pronunciando sull'appello, come in epigrafe proposto, lo dichiara irricevibile.
Spese compensate.
Ordina che la presente sentenza sia eseguita dall'autorità amministrativa.
Così deciso in Palermo nella camera di consiglio del giorno 15 giugno 2022 con l'intervento dei magistrati:


Rosanna De Nictolis,	Presidente, Estensore
Roberto Caponigro,	Consigliere
Michele Pizzi,	Consigliere
Maria Immordino,	Consigliere
Antonino Caleca,	Consigliere

Rosanna De Nictolis,	Presidente, Estensore
Roberto Caponigro,	Consigliere
Michele Pizzi,	Consigliere
Maria Immordino,	Consigliere
Antonino Caleca,	Consigliere



IL SEGRETARIO
","Processo amministrativo – Interruzione del giudizio – Morte della parte – Dopo la pubblicazione della sentenza e durante il termine per impugnarla

      Secondo l’art. 328, commi 1 e 3, c.p.c., applicabile anche nel processo amministrativo ex art. 79, comma 2, c.p.a., la morte della parte dopo la pubblicazione della sentenza e durante il termine per impugnarla :

​​​​​​​
a) è causa di interruzione del solo termine breve di impugnazione di cui all’art. 325 c.p.c.;
b) è causa di proroga di tre mesi del termine lungo di impugnazione, solo se la morte si verifica dopo il decorso della prima metà del termine lungo di impugnazione (art. 328, comma, 3 c.p.a.), ossia dal quarto al sesto mese del termine lungo di sei mesi. (1)
L’art. 328, comma 3, c.p.c., che regola la vicenda della morte della parte dopo la pubblicazione della sentenza avendo riguardo alla previgente disciplina del termine lungo annuale, non deve ritenersi tacitamente abrogato per effetto della nuova disciplina del termine lungo semestrale, ma va interpretato nel senso che l’evento morte, che si verifica nella prima metà del termine lungo di sei mesi, ossia nei primi tre mesi, rileva a fini di proroga (cfr. Cass. civ., Sez. II, 30 luglio 2019, n. 20529). (2)",Processo amministrativo
https://www.giustizia-amministrativa.it/web/guest/-/se-la-tardivit-c3-a0-dell-opposizione-debba-essere-dichiarata-dal-consiglio-di-stato-in-sede-consultiva-o-dal-tar-se-e-quando-adito-in-trasposizione,"
Se la tardività dell’opposizione debba essere dichiarata dal Consiglio di Stato in sede consultiva o dal Tar, se e quando adito in trasposizione
","Numero 00361/2022  e data 
        		15/02/2022 Spedizione


REPUBBLICA ITALIANA
Consiglio di Stato
Sezione Prima
Adunanza di Sezione del 9 febbraio 2022
NUMERO AFFARE 01291/2021
OGGETTO:
Ministero della giustizia. 
Ricorso straordinario al Presidente della Repubblica proposto dal sig. Lombardozzi Mario per l’annullamento dell’ “Atto giudiziario definitivo, emesso dalla Corte di Appello di Roma, II Sezione Civile, n. RG 50087/2021”.


LA SEZIONE
Vista il ricorso pervenuto alla Corte d’appello di Roma in data 12 marzo 2021 e trasmesso al Ministero della giustizia con nota del Segretariato generale della Presidenza della Repubblica UAG/N. 503628/R.S. del 15 aprile 2021;
Esaminati gli atti e udito il relatore, consigliere Paolo Carpentieri;

Premesso:
1. Con il ricorso in trattazione il sig. Lombardozzi Mario ha chiesto l’annullamento del decreto di rigetto n. cronol. 1060/2021 del 22 febbraio 2021 – R.G. n. 50087/2021 con il quale la Corte d’appello di Roma, II Sezione civile specializzata in materia di impresa ha dichiarato inammissibile il ricorso proposto dal ricorrente con la seguente motivazione: “letto il ricorso depositato da Lombardozzi Mario personalmente per la revocazione del provvedimento emesso da questo Ufficio in data 17.11.2020” e “rilevato che il ricorso è stato depositato personalmente dal Lombardozzi senza l’assistenza di un difensore come previsto dall'art. 398 c.p.c. e che, pertanto, è da ritenersi inammissibile”.
2. Questo il testo del ricorso, proposto personalmente dal sig. Lombardozzi: “Motivi di esclusiva legittimità di diritto: leggi violate, ai sensi dell'art. 101 della costituzione italiana: Legge 13 aprile 1988, n.117, legge 27 febbraio 2015, n. 18, - Articolo 6, lett. c), della Convenzione dei Diritti dell'Uomo. - E terzo paragrafo. dell'articolo 267, del Trattato di Funzionamento dell'Unione Europea, deviando anche l'obbligo del diritto di rinvio pregiudiziale, con decisione della Corte di Giustizia dell'Unione Europea.- Art. 2, 3 bis, della legge 27 febbraio 2015, n.18: Oggetto procedimento: Risarcimento dei danni causati da dolo inescusabile e permanente, causato da grave responsabilità civile . . . di magistrati nelle funzioni, cui ignorando le disposizioni del codice civile, al citato articolo 398 c.p.c., prova avverso il diritto del gratuito patrocinio. L. 13 aprile 1988, n 117, art. 15, (Visto anche l'invalidità civile cui verso), mi viene omesso ripetutamente il diritto di essere assistito gratuitamente da un avvocato, costatato le dettate esigenze della giustizia”.
3. Il Ministero della giustizia ha trasmesso copia dell’atto di opposizione alla trattazione del ricorso nella presente sede straordinaria, notificato alla parte in data 7 giugno 2021.
Considerato:
1. Il ricorso, ancorché procedibile, stante la tardività della notifica dell’atto di opposizione, deve giudicarsi inammissibile perché diretto contro un atto della giurisdizione e non contro un atto amministrativo.
2. L’opposizione risulta notificata il 7 giugno 2021, sicché potrebbe ritenersi tempestiva, siccome effettuata entro i sessanta giorni dalla ricezione del ricorso da parte del Ministero della giustizia, al quale lo aveva trasmesso la Presidenza della Repubblica con nota in data 15 aprile 2021, alla quale lo aveva a sua volta inviato il Presidente della Corte d'appello, che aveva ricevuto il ricorso il 12 marzo 2021. 
3. Il Collegio ritiene, tuttavia, sul piano formale, che la data iniziale per il computo del termine di sessanta giorni per la notifica dell’opposizione debba essere individuato non già nel giorno di ricezione del ricorso da parte del competente Ministero della giustizia, bensì nella data di presentazione del ricorso – per quanto inammissibile – all’Autorità che ha emanato l’atto impugnato, e dunque a partire dal 12 marzo 2021, data di ricezione del ricorso da parte della Corte d’appello di Roma.
4. Si è dunque posta la questione preliminare – oggetto di uno specifico approfondimento svolto dal Collegio - se la tardività dell’opposizione debba essere rilevata e dichiarata dal Consiglio di Stato nella sede consultiva o dal Tar (se e quando adito in trasposizione).
4.1. Il dubbio si pone avendo riguardo alla lettera del codice del processo amministrativo, il cui art. 48 (Giudizio conseguente alla trasposizione del ricorso straordinario) prevede, nel comma 3, che “Qualora l'opposizione sia inammissibile, il tribunale amministrativo regionale dispone la restituzione del fascicolo per la prosecuzione del giudizio in sede straordinaria”. L’uso, nel codice processuale, del solo termine “inammissibile”, senza alcun riferimento alla irricevibilità, induce oggettivamente il dubbio che al Giudice amministrativo spetti la cognizione di tutte le questioni di inammissibilità dell’opposizione, esclusa però la (distinta) questione di tardività, che resterebbe di conseguenza attribuita alla Sezione consultiva del Consiglio di Stato chiamata a conoscere del ricorso straordinario. 
4.2. Tale dubbio è rafforzato dal rilievo che il c.p.a distingue tra cause di inammissibilità e cause di tardività, poiché, nell’art. 35 (Pronunce di rito), stabilisce che “Il giudice dichiara, anche d'ufficio, il ricorso: a) irricevibile se accerta la tardività della notificazione o del deposito; b) inammissibile quando è carente l'interesse o sussistono altre ragioni ostative ad una pronuncia sul merito; c) improcedibile quando nel corso del giudizio sopravviene il difetto di interesse delle parti alla decisione, o non sia stato integrato il contraddittorio nel termine assegnato, ovvero sopravvengono altre ragioni ostative ad una pronuncia sul merito . . . ”, etc. Il fatto, dunque, che l’art. 48, comma 3, parli solo di “inammissibilità” e non anche di “tardività” dell’opposizione non potrebbe essere senza significato. 
4.3. Analoga risulta essere peraltro la formula adoperata dall’art. 10, terzo comma, del d.P.R. n. 1199 del 1971, il quale dispone che “Il collegio giudicante, qualora riconosca che il ricorso è inammissibile in sede giurisdizionale, ma può essere deciso in sede straordinaria dispone la rimessione degli atti al Ministero competente per l'istruzione dell'affare”.
4.4. È vero che la giurisprudenza è solita sostenere che “a fronte di un’istanza di trasposizione, il ricorso straordinario va dichiarato improcedibile, senza necessità di verificare se l’originario ricorrente provvede o meno alla trasposizione, e senza possibilità di verificare la ritualità dell’istanza di trasposizione” e che “Una volta notificata l’opposizione alla trattazione della controversia in sede straordinaria, l’amministrazione e il Consiglio di Stato in sede consultiva sono spogliati di ogni potere decisorio, con la conseguenza che ogni questione di ritualità della stessa deve essere decisa dal Tar” (Cons. Stato, Sez. II, 22 giugno 2005, n. 3957; Id., 20 settembre 2016, n. 1941). Tuttavia, a temperamento di tale tesi, si è affermato che nel caso di tardiva opposizione dell’amministrazione ad un ricorso straordinario e di omesso deposito da parte del ricorrente dell’atto di costituzione in sede giurisdizionale, ai sensi dell’art. 10 del d.P.R. n. 1199 del 1971, non si verifica la trasposizione in sede giurisdizionale del ricorso straordinario e che pertanto, in tal caso, il Consiglio di Stato, in sede consultiva, dopo aver accertato la tardività dell’opposizione, può pronunziarsi sul ricorso straordinario (Cons. Stato, Sezz. I e II riun., 18 dicembre 1991, n. 1719/91; Cons. Stato, Sez. I, 29 aprile 2015, n. 1298).
4.5. Peraltro la prassi prevalente nelle decisioni della Sezione, in caso di deposito di un atto di opposizione e al fine dell’eventuale pronuncia di improcedibilità del ricorso, è nel senso di procedere alla verifica della effettuazione della notifica (con ricezione nella sfera giuridica del ricorrente e degli eventuali controinteressati) entro il termine di legge.
4.6. Il Collegio giudica preferibile la soluzione che assegna al Consiglio di Stato in sede straordinaria la cognizione della tempestività della notifica dell’atto di opposizione anche sotto il profilo della valutazione e della comparazione dei possibili effetti sfavorevoli e delle potenziali controindicazioni che derivino sul piano effettuale dall’una e dall’altra opzione interpretativa.
4.6.1. Ed infatti, l’opzione ermeneutica che voglia affermare l’improcedibilità in ogni caso del ricorso straordinario, anche nell’ipotesi in cui emerga la tardività dell’opposizione, potrebbe provocare un serio rischio di diniego di giustizia per la parte ricorrente che, ricevuta la notifica tardiva dell’opposizione, possa in buona fede astenersi dal gravarsi degli oneri di riassunzione in trasposizione, confidando sulla prosecuzione della trattazione dell’affare nella sede straordinaria, per poi vedersi a un tempo preclusa sia la strada del ricorso straordinario (dichiarato improcedibile a prescindere dall’esame della tardività della notifica dell’opposizione), sia quella della riassunzione in trasposizione dinanzi al Tar, una volta trascorso il termine perentorio di sessanta giorni per la riassunzione.
4.6.2. L’opposta opzione ermeneutica, qui preferita, della spettanza al Consiglio di Stato in sede straordinaria della dichiarazione della tardività dell’opposizione, potrebbe, sì, creare il rischio che la parte, nelle more del parere e del d.P.R. decisorio, possa riassumere in trasposizione dinanzi al Tar e che il giudice, non rilevando in quella sede la tardività dell’opposizione, possa pervenire comunque alla decisione della causa, con il rischio di bis in idem; ma tale rischio, che pure incide sulla razionalità del sistema e sul principio di economia dei mezzi giuridici, non priva di tutela la parte che abbia ragione ed appare per tali motivi minusvalente rispetto agli inconvenienti prodotti dalla precedente soluzione interpretativa. Tale inconveniente, di duplicazione dei giudizi, si profila inoltre meno probabile, atteso che dovrebbe passare comunque per il vaglio della trattazione in sede giurisdizionale dell’intero affare nel pieno contraddittorio tra le parti (ove dovrebbe essere probabile l’emersione del tema della ritualità dell’opposizione proposta), mentre l’opposta soluzione, che conduce alla declaratoria di improcedibilità in ogni caso, farebbe venir meno per ciò solo ogni spazio di ulteriore difesa per la parte ricorrente.
4.7. Concludendo sul punto, si deve dunque affermare il principio per cui spetta al Consiglio di Stato nella sede della trattazione del ricorso straordinario l’esame e la decisione della questione della tempestività o tardività della notifica dell’opposizione. 
5. Chiarito, dunque, che il ricorso in esame resta procedibile, attesa la tardività della proposta opposizione ministeriale, trattandosi tuttavia di impugnazione non già di un atto amministrativo, bensì di un atto di esercizio della funzione giurisdizionale, il ricorso deve comunque essere giudicato inammissibile.
P.Q.M.
Esprime il parere che il ricorso debba essere dichiarato inammissibile.




IL SEGRETARIO
Elisabetta Argiolas
","Ricorso straordinario al Capo dello Stato – Opposizione - Termine di sessanta giorni – Dies a quo – Individuazione.  
Ricorso straordinario al Capo dello Stato – Opposizione - Tempestività – Verifica - Spetta al Consiglio di Stato in sede straordinaria.
 
              La data iniziale per il computo del termine di sessanta giorni per la notifica dell’opposizione del ricorso straordinario al Capo dello Stato deve essere individuato non già nel giorno di ricezione del ricorso da parte del competente Ministero della giustizia, bensì nella data di presentazione del ricorso – per quanto inammissibile – all’Autorità che ha emanato l’atto impugnato. 
 
            Spetta al Consiglio di Stato in sede straordinaria la cognizione della tempestività della notifica dell’atto di opposizione anche sotto il profilo della valutazione e della comparazione dei possibili effetti sfavorevoli e delle potenziali controindicazioni che derivino sul piano effettuale dall’una e dall’altra opzione interpretativa (1). 
 
(1) Ha chiarito la Sezione che il dubbio se la competenza sia del Tar o del Consiglio di Stato si pone avendo riguardo alla lettera del codice del processo amministrativo, il cui art. 48 (Giudizio conseguente alla trasposizione del ricorso straordinario) prevede, nel comma 3, che “Qualora l'opposizione sia inammissibile, il tribunale amministrativo regionale dispone la restituzione del fascicolo per la prosecuzione del giudizio in sede straordinaria”. L’uso, nel codice processuale, del solo termine “inammissibile”, senza alcun riferimento alla irricevibilità, induce oggettivamente il dubbio che al Giudice amministrativo spetti la cognizione di tutte le questioni di inammissibilità dell’opposizione, esclusa però la (distinta) questione di tardività, che resterebbe di conseguenza attribuita alla Sezione consultiva del Consiglio di Stato chiamata a conoscere del ricorso straordinario.  
Tale dubbio è rafforzato dal rilievo che il c.p.a distingue tra cause di inammissibilità e cause di tardività, poiché, nell’art. 35 (Pronunce di rito), stabilisce che “Il giudice dichiara, anche d'ufficio, il ricorso: a) irricevibile se accerta la tardività della notificazione o del deposito; b) inammissibile quando è carente l'interesse o sussistono altre ragioni ostative ad una pronuncia sul merito; c) improcedibile quando nel corso del giudizio sopravviene il difetto di interesse delle parti alla decisione, o non sia stato integrato il contraddittorio nel termine assegnato, ovvero sopravvengono altre ragioni ostative ad una pronuncia sul merito . . . ”, etc. Il fatto, dunque, che l’art. 48, comma 3, parli solo di “inammissibilità” e non anche di “tardività” dell’opposizione non potrebbe essere senza significato.  
Analoga risulta essere peraltro la formula adoperata dall’art. 10, terzo comma, del d.P.R. n. 1199 del 1971, il quale dispone che “Il collegio giudicante, qualora riconosca che il ricorso è inammissibile in sede giurisdizionale, ma può essere deciso in sede straordinaria dispone la rimessione degli atti al Ministero competente per l'istruzione dell'affare”.  
È vero che la giurisprudenza è solita sostenere che “a fronte di un’istanza di trasposizione, il ricorso straordinario va dichiarato improcedibile, senza necessità di verificare se l’originario ricorrente provvede o meno alla trasposizione, e senza possibilità di verificare la ritualità dell’istanza di trasposizione” e che “Una volta notificata l’opposizione alla trattazione della controversia in sede straordinaria, l’amministrazione e il Consiglio di Stato in sede consultiva sono spogliati di ogni potere decisorio, con la conseguenza che ogni questione di ritualità della stessa deve essere decisa dal Tar” (Cons. Stato, Sez. II, 22 giugno 2005, n. 3957; Id., 20 settembre 2016, n. 1941). Tuttavia, a temperamento di tale tesi, si è affermato che nel caso di tardiva opposizione dell’amministrazione ad un ricorso straordinario e di omesso deposito da parte del ricorrente dell’atto di costituzione in sede giurisdizionale, ai sensi dell’art. 10 del d.P.R. n. 1199 del 1971, non si verifica la trasposizione in sede giurisdizionale del ricorso straordinario e che pertanto, in tal caso, il Consiglio di Stato, in sede consultiva, dopo aver accertato la tardività dell’opposizione, può pronunziarsi sul ricorso straordinario (Cons. Stato, sezz. I e II riun., 18 dicembre 1991, n. 1719/91; Cons. Stato, Sez. I, 29 aprile 2015, n. 1298).
Peraltro la prassi prevalente nelle decisioni della Sezione, in caso di deposito di un atto di opposizione e al fine dell’eventuale pronuncia di improcedibilità del ricorso, è nel senso di procedere alla verifica della  effettuazione della notifica (con ricezione nella sfera giuridica del ricorrente e degli eventuali controinteressati) entro il termine di legge. 
Ha aggiunto la Sezione che l’opzione ermeneutica che voglia affermare l’improcedibilità in ogni caso del ricorso straordinario, anche nell’ipotesi in cui emerga la tardività dell’opposizione, potrebbe provocare un serio rischio di diniego di giustizia per la parte ricorrente che, ricevuta la notifica tardiva dell’opposizione, possa in buona fede astenersi dal gravarsi degli oneri di riassunzione in trasposizione, confidando sulla prosecuzione della trattazione dell’affare nella sede straordinaria, per poi vedersi a un tempo preclusa sia la strada del ricorso straordinario (dichiarato improcedibile a prescindere dall’esame della tardività della notifica dell’opposizione), sia quella della riassunzione in trasposizione dinanzi al Tar, una volta trascorso il termine perentorio di sessanta giorni per la riassunzione. 
L’opposta opzione ermeneutica, qui preferita, della spettanza al Consiglio di Stato in sede straordinaria della dichiarazione della tardività dell’opposizione, potrebbe, sì, creare il rischio che la parte, nelle more del parere e del d.P.R. decisorio, possa riassumere in trasposizione dinanzi al Tar e che il giudice, non rilevando in quella sede la tardività dell’opposizione, possa pervenire comunque alla decisione della causa, con il rischio di bis in idem; ma tale rischio, che pure incide sulla razionalità del sistema e sul principio di economia dei mezzi giuridici, non priva di tutela la parte che abbia ragione ed appare per tali motivi minusvalente rispetto agli inconvenienti prodotti dalla precedente soluzione interpretativa. Tale inconveniente, di duplicazione dei giudizi, si profila inoltre meno probabile, atteso che dovrebbe passare comunque per il vaglio della trattazione in sede giurisdizionale dell’intero affare nel pieno contraddittorio tra le parti (ove dovrebbe essere probabile l’emersione del tema della ritualità dell’opposizione proposta), mentre l’opposta soluzione, che conduce alla declaratoria di improcedibilità in ogni caso, farebbe venir meno per ciò solo ogni spazio di ulteriore difesa per la parte ricorrente. ",Ricorso straordinario al Capo dello Stato
https://www.giustizia-amministrativa.it/web/guest/-/l-accesso-civico-generalizzato-pu-c3-b2-essere-esercitato-da-chiunque-e-senza-alcun-onere-di-motivazione-ed-c3-a8-applicabile-anche-agli-atti-delle-p,"
L’accesso civico generalizzato può essere esercitato da chiunque e senza alcun onere di motivazione ed è applicabile anche agli atti delle procedure di gara
","N. 09567/2022REG.PROV.COLL.
N. 01484/2022 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Terza)
ha pronunciato la presente
SENTENZA
sul ricorso numero di registro generale 1484 del 2022, proposto dal signor Ria Oronzo, quale titolare della ditta individuale Apulia Distribuzione, in persona del legale rappresentante pro tempore, rappresentato e difeso dall'avvocato Alessandro De Matteis, con domicilio digitale come da PEC da Registri di Giustizia; 

contro
la s.p.a. Innovapuglia, in persona del legale rappresentante pro tempore, rappresentato e difeso dall'avvocato Raffaele Guido Rodio, con domicilio digitale come da PEC da Registri di Giustizia; 

nei confronti
della s.p.a. Vitalaire Italia, in persona del legale rappresentante pro tempore, non costituita in giudizio;

per la riforma della sentenza del Tribunale Amministrativo Regionale per la Puglia, Sede di Bari (Sezione Prima), n. 36/2022, resa tra le parti, per l'accertamento e la declaratoria dell'illegittimità del silenzio serbato sull'istanza di accesso del 25 febbraio 2021 inviata con PEC dell’8 marzo 2021, formulata ai sensi dell'art. 5 del D.Lgs. n.33/2013, e dell'obbligo della società pubblica intimata di provvedere sulla predetta istanza di accesso, nonché del diritto del ricorrente di prendere visione ed estrarre copia dei documenti indicati nella prefata istanza con conseguente condanna della società pubblica intimata all'ostensione dei medesimi documenti richiesti.

Visti il ricorso in appello e i relativi allegati;
Visto l'atto di costituzione in giudizio della s.p.a. Innovapuglia;
Visti tutti gli atti della causa;
Relatore nella camera di consiglio del giorno 6 ottobre 2022 il Cons. Antonella De Miro e udito l’avvocato Alessandro De Matteis, come da verbale di udienza;
Vista l'istanza di passaggio in decisione depositata dall'avvocato Guido Raffaele Rodio;
Ritenuto e considerato in fatto e diritto quanto segue.

FATTO
1.- L’odierno appellante, con istanza datata 8 febbraio 2021, ha richiesto, ai sensi degli art.22 della l. n. 241/1990, il rilascio di copia integrale dei documenti allegati all’offerta tecnica presentata dalla Vitalaire Italia S.p.A. (controinteressata) in relazione alla gara per l’affidamento del servizio di “ossigenoterapia domiciliare a lungo termine per i fabbisogni delle aziende sanitarie” (di cui l’anzidetta società è risultata aggiudicataria in riferimento ai lotti 1 e n. 3).
2.- Quanto allo specifico interesse ostensivo, l’interessato precisa che:
- la ditta Apulia Distribuzione ha curato per diversi anni la distribuzione sul territorio pugliese di prodotti per conto della s.p.a. Vitalaire Italia in forza di un consolidato rapporto di appalto/trasporto cessato il 28 febbraio 2021 per unilaterale volontà della società committente;
- nell’ambito dell’anzidetta gara espletata da s.p.a. InnovaPuglia, la s.p.a. Vitalaire Italia avrebbe indicato di avvalersi della ditta Apulia Distribuzione per il trasporto domiciliare dell’ossigeno liquido (all’uopo inserendo in offerta il numero, la tipologia e la targa degli automezzi di proprietà di quest’ultima ditta, nonché prodotto i relativi documenti richiesti dal disciplinare di gara messi a disposizione dal ricorrente).
- i documenti dell’offerta tecnica erano necessari per la tutela giudiziale dei diritti di Apulia distribuzione nei confronti della controinteressata.
3. - Con nota datata 19 febbraio 2021 - non impugnata – la s.p.a. InnovaPuglia ha denegato l’accesso documentale sul rilievo del difetto di legittimazione dell’appellante all’accesso ai sensi dell’art. 53 D.Lgs. n. 50/2016.
4 - Con successiva nota inviata a mezzo p.e.c. in data 8 marzo 2021, l’appellante ha integrato l’originaria istanza di accesso, sostanzialmente contestando le motivazioni poste a sostegno del diniego opposto da Innovapuglia e precisando, altresì, che la domanda di accesso doveva intendersi formulata anche come accesso civico generalizzato ai sensi degli articoli 5 e 5 bis del D.Lgs. n. 33/2013, per la dichiarata “finalità di conoscere con quali mezzi e con quali soluzioni logistiche la Vitalaire Italia S.p.A. intende assicurare la capillarità del servizio di distribuzione dei presidi di ossigenoterapia”.
5.- Avverso il silenzio dell’Amministrazione, l’interessato proponeva ricorso al TAR per la Puglia, Sede di Bari, notificato e depositato in data 2 luglio 2021, per chiedere ex art. 117 del cod. proc. amm. l’accertamento dell’illegittimità del silenzio serbato dalla s.p.a. InnovaPuglia in relazione all’istanza inviata il giorno  8 marzo 2021, lamentando la violazione e la falsa applicazione degli articoli 5 e 5 bis del d.lgs. n. 33/2013, degli articoli 2 e 22 e ss. della legge n. 241/1990 e dell’art. 53 del d.lgs. n. 50/2016, nonché dei principi generali in materia di accesso e di obbligo di conclusione del procedimento.
6.- Il TAR per la Puglia, con la sentenza n. 36/2022, ha dichiarato il ricorso inammissibile, rilevando che la mancata impugnazione del diniego a suo tempo emanato nel termine non consente la reiterabilità dell’istanza e la conseguente impugnazione del successivo diniego, laddove a questo possa riconoscersi carattere meramente confermativo del primo (non impugnato).
7.- Avverso tale sentenza la ditta interessata propone appello, deducendo:
I. violazione e falsa applicazione degli articoli 5 e 5 bis del d.lgs. n. 33/2013 e dell’art. 2 della legge n. 241/1990; violazione dei principi generali in materia di accesso civico generalizzato e di obbligo di conclusione del procedimento; eccesso di potere per irragionevolezza ed errore sui presupposti, travisamento dei contenuti dell’istanza. 
L’appellante nega, preliminarmente, che nella l’istanza di accesso civico potesse avere avuto un intento elusivo, perché alla data della sua presentazione rimanevano ancora 13 giorni utili per l’eventuale impugnazione dell’atto denegante la prima richiesta di accesso difensivo. 
Inoltre, l’interessato puntualizza che l’istanza di accesso civico generalizzato non si può considerare analoga a quella formulata in data 8 febbraio 2021 ai sensi dell’art. 22 della legge n. 241 del 1990, essendone diversi i presupposti soggettivi ed oggettivi, con la conseguenza che un eventuale nuovo diniego opposto dall’appellata non potrebbe ritenersi meramente confermativo del diniego di ostensione documentale di data 19 febbraio 2021.
Al riguardo, l’appellante richiama gli orientamenti giurisprudenziali consolidatisi nella materia de qua.
Alla data del 6 ottobre 2022 la causa è stata tratta in decisione.
DIRITTO
1.-L’oggetto dell’odierno giudizio riguarda il silenzio serbato su una istanza di accesso agli atti, formulata dalla appellane nei confronti della s.p.a. Innovapuglia.
2.-L’appellante ha formulato una prima istanza di accesso in data 8 febbraio 2021, avente ad oggetto “gara telematica a procedura aperta per l'affidamento del servizio di ossigenoterapia domiciliare a lungo termine per i fabbisogni delle aziende sanitarie della Regione Puglia (nr. gara 7097772). Lotti n.1 ASL BR e n.3 ASL BT aggiudicati alla Vitalaire Italia S.p.A. con determinazioni n.72 del 24.6.2020 e n.SAR/ 122 del 8.10.2020. Istanza di accesso agli atti ex artt. 22 e ss. L. n.241/1990.”
3.- L’istanza, volta ad ottenere il rilascio di copia integrale dei documenti contenuti nella busta della ""Offerta Tecnica"" presentata dalla Vitalaire Italia S.p.A. per ciascuno dei lotti n.1 e n.3 aggiudicati, è stata riscontrata dalla società appellata con la comunicazione del 19 febbraio 2021, dal seguente contenuto:
“Si riscontra la vs. istanza in merito all'oggetto pervenuta a mezzo PEC del 08/02/2021, assunta in pari data sub. prot. inpu/AOO_1/PROT/08/02/2021/0001092, per rappresentarVi che, non rientrando la Apulia Distribuzioni del sig. Ria Oronzo tra i soggetti legittimati ad avere accesso all'offerta tecnica, ai sensi e per effetto dell'art. 53 d.Lgs. 50/2016, non è possibile l'ostensione delle offerte tecniche e quindi accogliere la Vs. richiesta.”
Tale diniego di accesso non è stato impugnato dall’odierno appellante.
3.- La seconda missiva in data 25 febbraio 2021 - inviata alla s.p.a. Innovapuglia a mezzo p.e.c. ed avente ad oggetto “Istanza di accesso agli atti ex artt. 22 e ss. L. n.241/1990 ed ex artt.5 e 5 bis d.Lgs. n.33/2013. Rif. Vs. del 19.2.2021 prot.  n.inpu/AOO 1/PROT/19/02/2021/0001521. Integrazione e reiterazione istanza di accesso” – ha reiterato la prima istanza, contestandone il rigetto e, al contempo, ha fatto “presente che la presente istanza di accesso è da intendersi formulata anche come ""accesso civico generalizzato"", e quindi ai sensi degli artt.5 e 5 bis del D.Lgs.n.33/ 2013 (applicabile anche ai contratti pubblici, v. Cons. Ad. Plen. 2.4.2020 n.10), onde conoscere con quali mezzi e con quali soluzioni logistiche la Vitalaire Italia s.p.a. intende assicurare la capillarità del servizio di distribuzione dei presidi di ossigenoterapia.”

4.- Il Collegio osserva che la seconda istanza, oltre a reiterare la prima richiesta di accesso difensivo, contiene nella seconda parte una specifica diversa richiesta, che viene formulata per la prima volta, e, precisamente, di un accesso civico generalizzato.
5.- Come ha rilevato la giurisprudenza di questo Consiglio, sussiste una differenza tra l’accesso ordinario e quello civico, ove si consideri che  l’art. 22 della legge n. 241 del 1990 consente l’accesso ai documenti a chiunque vi abbia un interesse finalizzato alla tutela di situazioni giuridicamente rilevanti (Cons. Stato, Sez. V, 19 maggio 2020, n. 3176), mentre l’accesso civico generalizzato è riconosciuto e tutelato al fine di favorire forme diffuse di controllo sul perseguimento delle funzioni istituzionali e sull’utilizzo delle risorse pubbliche e di promuovere la partecipazione al dibattito pubblico può essere esercitato da chiunque (quanto alla legittimazione soggettiva) e senza alcun onere di motivazione circa l’interesse alla conoscenza (cfr. Cons. Stato, Ad. Plen., 2 aprile 2020, n. 10). 
L’art. 5, comma 2, del d.lgs. n. 33 del 2013 ha, dunque, inteso superare il limite del divieto del controllo generalizzato sull’attività delle pubbliche amministrazioni (e dei soggetti ad essa equiparati) previsto dallo strumento dell’accesso documentale come disciplinato dalla legge n. 241 del 1990. Nell’accesso civico generalizzato, nel quale la trasparenza si declina come “accessibilità totale”, si ha un accesso dichiaratamente finalizzato a garantire il controllo democratico sull’attività amministrativa (Cons. Stato, Sez. VI, 5 ottobre 2020, n. 5861).
Tale ontologica differenza impone di ritenere che le due istanze di accesso contenute nella richiesta notificata l’8 marzo 2021, per quanto contenutisticamente analoghe, non siano sovrapponibili sotto il profilo soggettivo (della legittimazione) e dei presupposti, dovendosi riconoscere una oggettiva modifica della fonte della domanda ostensiva e delle ragioni poste a suo fondamento.
6.- Per la consolidata giurisprudenza, pur se la mancata impugnazione del diniego nel termine di decadenza non consente la reiterabilità dell’istanza e la conseguente impugnazione del successivo diniego o nel caso in cui a questo debba riconoscersi carattere meramente confermativo del primo (Cons. Stato, Ad. plen., 20 aprile 2006, n. 7), il diniego non ha natura meramente confermativa allorché la successiva istanza di accesso sia basata su fatti nuovi e su di una diversa prospettazione della legittimazione all’accesso (Cons. Stato, Sez. V, 6 novembre 2017, n. 5996).
A maggior ragione, tale principio rileva quando una ulteriore istanza d’accesso è basata su un quadro normativo diverso da quello posto a base della precedente istanza, sicché sussiste l’obbligo di esaminarla (Cons. Stato, Sez V, n. 3162/2021). 
7.- La disciplina dell’accesso civico generalizzato, fermi i divieti temporanei o assoluti di cui all’art. 53 del d.lgs. n. 50 del 2016, è applicabile anche agli atti delle procedure di gara, ed in particolare all’esecuzione dei contratti pubblici (nel cui contesto si colloca la fase del collaudo, alla quale pertiene la documentazione di cui l’appellante ha chiesto l’ostensione), ma deve essere verificata la compatibilità di tale forma di accesso con le eccezioni enucleate dall’art. 5-bis, commi 1 e 2, dello stesso d.lgs. n. 33 del 2013, a tutela degli interessi-limite, pubblici e privati, previsti da tale disposizione, nel bilanciamento tra il valore della trasparenza e quello della riservatezza (Cons. Stato, Ad. Plen., 2 aprile 2020, n. 10).
8.-Nel caso di specie l’interessato ha motivato la richiesta di accesso civico generalizzato, dichiarando di voler conoscere, per verificare le modalità di utilizzo delle risorse pubbliche, “con quali mezzi e con quali soluzioni logistiche la Vitalaire Italia S.p.A. intende assicurare la capillarità del servizio di distribuzione dei presidi di ossigenoterapia”.
9.- Per quanto precede, l’appello è fondato e va accolto, sicché – in riforma della sentenza impugnata e tenuto conto che per ragioni processuali la questione esaminata dalla Sezione ha riguardata la sussistenza o meno dell’obbligo di provvedere - il ricorso di primo grado va accolto, con la declaratoria dell’obbligo della società appellata di esaminare l’istanza di accesso civico, dovendo essa verificare la sussistenza in concreto dei presupposti per il suo accoglimento .
10. Sussistono i presupposti per la compensazione delle spese dei due gradi del giudizio.
P.Q.M.
Il Consiglio di Stato in sede giurisdizionale (Sezione Terza) accoglie l 'appello n. 1484 del 2022 e, per l'effetto, in accoglimento del ricorso di primo grado e previa riforma della sentenza appellata, dichiara l’obbligo della società appellata  di esaminare l’istanza di accesso civico.
Spese compensate dei due gradi del giudizio.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 6 ottobre 2022 con l'intervento dei magistrati:


Luigi Maruotti,	Presidente
Giovanni Pescatore,	Consigliere
Umberto Maiello,	Consigliere
Antonio Massimo Marra,	Consigliere
Antonella De Miro,	Consigliere, Estensore

Luigi Maruotti,	Presidente
Giovanni Pescatore,	Consigliere
Umberto Maiello,	Consigliere
Antonio Massimo Marra,	Consigliere
Antonella De Miro,	Consigliere, Estensore



IL SEGRETARIO
","Giustizia amministrativa – Accesso ai documenti – Appalti pubblici
Sussiste una differenza tra l’accesso ordinario e quello civico, ove si consideri che l’art. 22 della legge n. 241 del 1990 consente l’accesso ai documenti a chiunque vi abbia un interesse finalizzato alla tutela di situazioni giuridicamente rilevanti, mentre l’accesso civico generalizzato è riconosciuto e tutelato al fine di favorire forme diffuse di controllo sul perseguimento delle funzioni istituzionali e sull’utilizzo delle risorse pubbliche e di promuovere la partecipazione al dibattito pubblico può essere esercitato da chiunque (quanto alla legittimazione soggettiva) e senza alcun onere di motivazione circa l’interesse alla conoscenza.
L’art. 5, comma 2, del d.lgs. n. 33 del 2013 ha inteso superare il limite del divieto del controllo generalizzato sull’attività delle pubbliche amministrazioni (e dei soggetti ad essa equiparati) previsto dallo strumento dell’accesso documentale come disciplinato dalla legge n. 241 del 1990, configurando un accesso dichiaratamente finalizzato a garantire il controllo democratico sull’attività amministrativa.
La disciplina dell’accesso civico generalizzato, fermi i divieti temporanei o assoluti di cui all’art. 53 del d.lgs. n. 50 del 2016, è applicabile anche agli atti delle procedure di gara, e in particolare all’esecuzione dei contratti pubblici (nel cui contesto si colloca la fase del collaudo), ma deve essere verificata la compatibilità di tale forma di accesso con le eccezioni enucleate dall’art. 5-bis, commi 1 e 2, del d.lgs. n. 33 del 2013, a tutela degli interessi-limite, pubblici e privati, previsti da tale disposizione, nel bilanciamento tra il valore della trasparenza e quello della riservatezza.",Accesso ai documenti
https://www.giustizia-amministrativa.it/web/guest/-/mappatura-in-emilia-romagna-dei-punti-di-raccolta-di-scommesse-lecite-che-non-rispettano-i-limiti-di-distanza,"
Mappatura, in Emilia Romagna, dei punti di raccolta di scommesse lecite, che non rispettano i limiti di distanza
","N. 00704/2020 REG.PROV.COLL.
N. 00236/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale per la  Emilia Romagna
(Sezione Prima)
ha pronunciato la presente
SENTENZA
sul ricorso numero di registro generale 236 del 2020, proposto da G&G Betting di Gabrielli Christian & C. s.n.c., in persona del legale rappresentante pro tempore, rappresentata e difesa dall'avvocato Angelo Clarizia, con domicilio digitale come da PEC da Registri di Giustizia e domicilio eletto presso lo studio Giuditta Carullo in Bologna, Strada Maggiore n. 47; 

contro
Comune di Cattolica, in persona del legale rappresentante pro tempore, rappresentato e difeso dall'avvocato Leonardo Zanetti, con domicilio digitale come da PEC da Registri di Giustizia; Regione Emilia Romagna, in persona del legale rappresentante pro tempore, rappresentata e difesa dagli avvocati Maria Rosaria Russo Valentini e Roberto Bonatti, con domicilio digitale come da PEC da Registri di Giustizia e domicilio eletto presso lo studio Maria Rosaria Russo Valentini in Bologna, via G. Marconi 34; 

per l'annullamento
previa sospensiva
-del provvedimento dirigenziale n. 4/2020 del 21.1.2020 del Comune di Cattolica recante in oggetto “G&G BETTING DI GABRIELLI CHRISTIAN & C. S.N.C.– C.F.: 04109810400. Centro scommesse sito in Via Mazzini n.40/A - licenza ex art.88 T.U.L.P.S. del 31.10.2016. L.R. 5/2013 e s.m.i. – art. 6 comma 2 bis. Attività sita a meno di 500 metri da luoghi sensibili. Provvedimento divieto di prosecuzione dell'attività”; 
- della D.G.R. N° 831 del 12/06/2017 avente ad oggetto: “Modalità applicative del divieto alle sale gioco e alle sale scommesse e alla nuova installazione di apparecchi per il gioco d'azzardo lecito (L.R. 5/2013 come modificata dall'art. 48 L.R. 18/2016)”, pubblicata sul B.U.R. in data 16/6/2017; 
- in parte qua, della D.G.R. N° 68 del 21 gennaio 2019 avente ad oggetto: “Modalità applicative del divieto di esercizio dei punti di raccolta delle scommesse (cd. Corner), ai sensi dell'art.6 comma 2 bis, della L.R. n.5/2013, e ulteriori integrazioni alla delibera di Giunta regionale n.831 del 2017”; 
- della deliberazione della Giunta Comunale di Cattolica n. 218 del 12.12.2017, recante mappatura dei luoghi sensibili ai sensi della L.R. n. 5/2013 e D.G.R. n. 831/2017; 
- della comunicazione di avvio del procedimento, inviata dal Comune di Cattolica - Attività Economiche - Sportello Unico Attività Produttive - notificata in data 23/07/2019, Prot. n. 0027957/2019, con la quale si è reso noto che, a fronte del “verbale di accertamento redatto dalla Polizia Municipale, ai sensi dell'art. 13 della Legge 689/1981, in data 21.03.2019, dal quale risulta che è stata effettuata misurazione della distanza fra il centro scommesse e il sito sensibile più vicino (Casa Famiglia Giovanni XXIII), seguendo il percorso pedonale più breve, e la stessa risulta essere pari a metri 69,00” si è ritenuto di avviare il procedimento di chiusura dell'esercizio in attuazione di quanto disposto dall'art. 6 comma 2 bis della L.R. 5/2013 s.m.i. e dall'allegato 1 della D.G.R. N° 831 del 12/06/2017; 
- di ogni provvedimento conseguenziale e presupposto.

Visti il ricorso e i relativi allegati;
Visti gli atti di costituzione in giudizio del Comune di Cattolica e della Regione Emilia Romagna;
Visti tutti gli atti della causa;
Relatore nell'udienza pubblica del giorno 21 ottobre 2020 il dott. Paolo Amovilli e uditi per le parti i difensori come specificato nel verbale;
Ritenuto e considerato in fatto e diritto quanto segue.

FATTO
1.-Espone l’odierna ricorrente di gestire mediante l’attività di raccolta scommesse presso via Mazzini 40/A a Cattolica in favore di Golbet s.p.a. bookmaker regolarmente autorizzato dall’Agenzia delle Dogane e dei Monopoli in seguito all’adesione alla procedura di regolarizzazione di cui all’art. 1 comma 643 legge 190/2014.
Con provvedimento del 21 gennaio 2020 preceduto dalla comunicazione di avvio del procedimento il Dirigente Suap del Comune di Cattolica ha disposto la chiusura dell’attività della ricorrente con decorrenza 6 febbraio 2020 in attuazione delle disposizioni contenute nella legge regionale 5/2013 e s.m. oltre che nelle deliberazioni attuative G.R. n. 831/2017 e G.C.n. 218/2017.
Con l’intestato ricorso parte ricorrente ha impugnato il suddetto provvedimento unitamente alla deliberazione G.C. 218/2017 del Comune di Cattolica e alle deliberazioni della Giunta regionale nn. 831/2017 e 68/2019 attuative della L.R. 5/2013, deducendo motivi così riassumibili:
I) VIOLAZIONE E FALSA APPLICAZIONE DELL’ART.1, CO.643, L.190/2014.ECCESSO DI POTERE PER FALSA RAPPRESENTAZIONE DELLA REALTÀ ED ERRORE NEI PRESUPPOSTI. NON OPPONIBILITÀ RATIONE TEMPORIS DEL LIMITE DISTANZIOMETRICO.VIOLAZIONE DEL PRINCIPIO DI IRRETROATTIVITÀ DEGLI ATTI AMMINISTRATIVI GENERALI: le deliberazioni regionali e comunali impugnate farebbero riferimento alle sale gioco e scommesse ma non ai punti di raccolta di cui alla legge 190 /2014 di sanatoria ovvero alle c.d. sale secondarie o corner, essendovi diversità tra i soggetti affiliati a bookmakers titolari di concessione e i normali CTD; un  atto  normativo comunale non potrebbe autoqualificarsi retroattivo e tanto meno interpretare l’ambito di efficacia della sovraordinata disciplina regionale.
II) VIOLAZIONE E FALSA APPLICAZIONE DELL’ART. 24, COMMA 1, DEL D.L. 26 OTTOBRE2019, N. 124: posto che l’attività gestita dalla ricorrente sarebbe annoverabile tra i c.d.corner, ovvero un vero e proprio “tertium genus” rispetto alle sale gioco e alle sale scommesse.
III) VIOLAZIONE DELL’ART.1, COMMA 1048, LEGGE 27/12/2017, N.205 (C.D.“LEGGE  DI BILANCIO 2018”) – NONCHÉ DELLA D.G.R. N.68 DEL 21/01/2019.ECCESSO DI POTERE PER DIFETTO DI RAGIONEVOLEZZA E PROPORZIONALITA’: la delocalizzazione sarebbe impossibile in quanto tra l’altro titolare del diritto è Goldbet. 
IV) VIOLAZIONE DELLE STESSE NORME E PRINCIPI DI CUI AL PRECEDENTE MOTIVO: il c.d.distanziometro di cui alla L.R. 5/2013 e s.m. impedirebbe l’esercizio di attività del tutto lecita e legittima, dovendo la previsione regionale delle distanze dai luoghi c.d. sensibili contemperare la libertà di iniziativa economica, chiedendo all’uopo disporsi verificazione o c.t.u. al fine di verificare se in concreto nel territorio comunale l’attività sia possibile o no; in subordine, solleva questione di legittimità costituzionale dell’art. 6 c. 2-bis L.R. 5/2013 allegando perizia tecnica volta a dimostrare come nel territorio del Comune di Cattolica sussista il denunziato effetto espulsivo. 
V) VIOLAZIONE   DELL’INTESA   RAGGIUNTA   IN   DATA 7 SETTEMBRE 2017 IN CONFERENZA UNIFICATA STATO-REGIONI. ECCESSO DI POTERE PER  DIFETTO  DI ISTRUTTORIA ED ERRORE NEI PRESUPPOSTI: i provvedimenti gravati sarebbero altresì assunti in violazione dell’Intesa raggiunta il 7 settembre 2017 in Conferenza unificata Stato Regioni la quale sarebbe efficace anche se non recepita, secondo cui è fatto tra l’altro l’ obbligo della salvaguardia degli impianti esistenti.
Si è costituita la Regione Emilia Romagna eccependo l’infondatezza di tutti i motivi ex adverso dedotti anche alla luce dei recenti arresti dell’adito Tribunale Amministrativo (sent. nn. 54-60 del 20 gennaio 2020) nonché la manifesta infondatezza della questione di costituzionalità in relazione alla giurisprudenza della Consulta intervenuta in “subiecta materia” (sent. n. 108/2017) evidenziando tra l’altro come l’attività di raccolta scommesse esercitata non sia secondaria.
Si è costituito in giudizio il Comune di Cattolica eccependo l’inammissibilità del ricorso (notificato l’11 marzo 2020) per mancata impugnazione sia delle delibere G.R. n. 831/2017 e 68/2019 attuative della L.R. 5/2013 e s.m. sia soprattutto della del C.G. n.218/2017 inerente la concreta mappatura dei luoghi sensibili, direttamente lesiva (anche perché la distanza nel caso di specie da luogo sensibile è di solo 69 metri) che parte ricorrente dimostra di aver conosciuto citandola ed allegandola con la memoria difensiva del 27 dicembre 2019.
Alla camera di consiglio del 24 giugno 2020 con ordinanza n. 254/2020 è stata accolta la domanda cautelare ai sensi dell’art. 55 c. 10 c.p.a., mediante sollecita discussione nel merito, da fissarsi all’udienza pubblica del giorno 21 ottobre 2020.
In prossimità della discussione di merito le parti hanno ampiamente illustrato le proprie argomentazioni difensive.
Parte ricorrente ha evidenziato, in sintesi, come il tema centrale della controversia sia dato dal denunziato effetto espulsivo, considerando che la Consulta con la richiamata sentenza n.108/2017 avrebbe ritenuto costituzionalmente legittima la legge regionale della Puglia sulla base dell’unico parametro evocato in quel giudizio, individuabile nell’ art. 117 Cost e non nell’ art. 41 Cost., omesso dal giudice remittente; ha ribadito l’eccessiva astrattezza della legge regionale dell’Emilia Romagna in quanto non riconoscerebbe alcun margine ai comuni (se non “in peius”) anche in realtà come Cattolica ove la distanza di 500 mt dai luoghi c.d. sensibili rischia appunto l’effetto espulsivo, insistendo affinchè sia disposta verificazione o c.t.u.; la perizia depositata dimostrerebbe la possibilità di delocalizzazione soltanto nello 0,06 % del territorio comunale; ha infine replicato all’eccezione di inammissibilità sollevata dal Comune.
La difesa regionale, di contro, ha ribadito la propria tesi secondo cui l’effetto espulsivo andrebbe valutato non a livello infra comunale ma su base provinciale se non addirittura regionale (citando al riguardo l’ordinanza cautelare della V. sez. del Consiglio di Stato 6 luglio 2018 n. 3117).
Ha replicato la difesa della ricorrente che sarebbe assurdo, a suo dire, considerare la dimensione sovracomunale (provinciale o regionale) spettando il contemperamento degli interessi in gioco alla pianificazione territoriale, la quale va naturalmente esercitata in ambito locale dall’autorità comunale; diversamente opinando ne conseguirebbe anche l’inutilizzabilità della licenza ex 88 t.u.l.p.s che riguarda punti di raccolta specifici.
La difesa comunale, di contro, ha insistito sulla eccepita inammissibilità del gravame e comunque sull’infondatezza secondo la recente giurisprudenza dell’adito Tribunale.
All’udienza pubblica del 21 ottobre 2020 la causa è stata trattenuta in decisione
DIRITTO
1.-E’ materia del contendere la legittimità del provvedimento del 21 gennaio 2020 con cui il Dirigente SUAP del Comune di Cattolica ha disposto la chiusura, con decorrenza 6 febbraio 2020, dell’attività di raccolta delle scommesse gestita dalla ricorrente, per conto di Goldbet s.p.a. (bookmaker regolarmente autorizzato dall’Agenzia delle Dogane in seguito a regolarizzazione ex art. 1 c. 643 L.190/2014) in dichiarata applicazione del comma 2-bis dell’art. 6 L.R. 5/2013 e s.m. in tema di distanze delle sale da gioco e da scommessa dai luoghi c.d. sensibili.
Parte ricorrente deduce articolate censure volte all’annullamento del suindicato provvedimento di cessazione forzata dell’attività , chiedendo adeguata verificazione o c.t.u. finalizzata a sollevare questione di costituzionalità del citato comma 2 bis legge regionale Emilia - Romagna n. 5/2013 nella parte in cui determina un vero e proprio “effetto espulsivo” dell’attività di raccolta scommesse lecita.
Come indicato dalle parti l’adito Tribunale anche di recente ha affrontato controversie analoghe concernenti la legittimità di provvedimenti comunali di chiusura dell’attività di raccolta di scommesse lecite in applicazione della suindicata legge regionale e delle relative disposizioni regionali e comunali attuative (sent. nn. 54-60 del 20 gennaio 2020).
2.- Preliminarmente va esaminata l’eccezione di inammissibilità per tardiva impugnazione della deliberazione G.C. n. 218/2017 sollevata dalla difesa comunale.
2.1. - Occorre premettere che la legge regionale 28 ottobre 2016 n. 18, che ha introdotto i commi 2 e 2-bis all’art. 6 della L.R 5/2013 nell’esercizio delle proprie attribuzioni concorrenti in materia di “tutela della salute” (Corte Cost. n. 108/2017), ha dettato limiti di distanza per tutte le sale giochi e scommesse compresi i c.d. corner dai luoghi sensibili ovvero gli istituti scolastici di ogni ordine e grado, i luoghi di culto, impianti sportivi, strutture residenziali o semiresidenziali operanti in ambito sanitario o sociosanitario, strutture ricettive per categorie protette, luoghi di aggregazione giovanile e oratori.
Ai sensi della deliberazione della Giunta regionale n. 831 del 12 giugno 2017 è fatto obbligo ai comuni procedere alla mappatura dei punti di raccolta che non rispettano i suindicati limiti di distanza, come effettuato dal Comune di Cattolica con l’approvazione della deliberazione G.C. n. 218 del 12 dicembre 2017.
2.2. – Con quest’ultimo atto deliberativo l’Amministrazione comunale ha approvato ai sensi della suindicata d.G.R n. 831/2017 la mappatura dei luoghi sensibili presenti nel territorio del Comune di Cattolica e dei Comuni del territorio regionale confinanti (San Giovanni in Marignano e Misano Adriatico) indicando per quanto riguarda l’esercizio della ricorrente la vicinanza (soli 69 mt.) con la casa Famiglia Giovanni XXIII (annoverabile senza incertezze tra i luoghi sensibili) allegando all’uopo le relative planimetrie.
Trattasi di atto amministrativo generale non già “contenente volizioni astratte esplicanti effetto lesivo solo al momento dell’adozione degli atti applicativi” - come affermato nella sentenza n. 60/2020 emessa dall’adito Tribunale -  bensì “res melius perpensa” di atto scindibile in distinte ed autonome determinazioni, autonomamente lesive delle posizioni di ciascun titolare di sale giochi o scommesse ove emerga “icto oculi” la violazione dei predetti limiti di distanza, che secondo la richiamata normativa regionale preclude l’esercizio dell’attività se non a fronte della prevista possibilità di delocalizzazione.
Nella scansione procedimentale delineata dall’art. 6 della legge regionale n.5/2013 la lesione dell’interesse dei titolari dei punti di raccolta di scommesse lecite alla prosecuzione dell’attività si colloca già in sede di concreta effettuazione della mappatura delle specifiche distanze da parte dei comuni, risultando i successivi provvedimenti di chiusura delle attività del tutto vincolati, consequenziali e senza alcuna nuova ponderazione di interessi, invero già compiuta a monte in tutto e per tutto dal legislatore regionale.
2.3. - Come noto per giurisprudenza pacifica, in termini generali, la piena conoscenza dell'atto censurato si concretizza con la cognizione degli elementi essenziali quali l'autorità emanante, l'oggetto, il contenuto dispositivo e il suo effetto lesivo, essendo tali elementi sufficienti a rendere il legittimato all'impugnativa consapevole dell'incidenza dell'atto nella sua sfera giuridica, avendo egli la concreta possibilità di rendersi conto della lesività del provvedimento, senza che sia necessaria la compiuta conoscenza della motivazione e degli atti del procedimento, che può rilevare solo ai fini della proposizione dei motivi aggiunti (ex multis T.A.R. Lombardia Milano, sez. II, 5 dicembre 2018, n.2738; Consiglio di Stato sez. IV, 2 marzo 2020, n.1496).
E’ innegabile - ad avviso del Collegio - il carattere direttamente lesivo in “parte qua” della suindicata deliberazione, tenuto conto della inequivocabile e facilmente percepibile violazione del limite di distanza da luogo sensibile secondo il chiaro precetto normativo di cui all’art. 6 comma 2 bis L.R. 5/2013, la quale rende del tutto vincolata e doverosa l’adozione del consequenziale provvedimento comunale di chiusura.
Siffatta deliberazione di carattere generale, proprio in considerazione del contenuto scindibile immediatamente e direttamente lesivo, non può presumersi conosciuta dalla pubblicazione all’albo pretorio rectius dalla scadenza del termine di pubblicazione (ex multis T.A.R. Piemonte sez. I, 7 ottobre 2019, n.1046) ma necessita di comunicazione personale ai diretti interessati ovvero ai titolari delle sale scommesse e sale giochi ivi contemplati.
2.4. - Tanto premesso, pur in carenza della suddetta comunicazione personale, può desumersi la “piena conoscenza” dell’atto deliberativo in questione dalla relativa indicazione e allegazione da parte del ricorrente nella memoria depositata il 27 dicembre 2019.
Ai fini della decorrenza del termine per l'impugnazione di un provvedimento amministrativo di contenuto lesivo la “piena conoscenza” può essere infatti acquisita oltre che dalla pubblicazione e/o comunicazione personale anche “aliunde” purché sussistano una serie di circostanze, indizi e riscontri idonei a confortare la suddetta conoscenza (ex multis T.A.R. Campania Napoli sez. II, 12 gennaio 2016, n.120; T.A.R. Veneto sez. I, 20 dicembre 2017, n.1154; Consiglio di Stato sez. IV, 21 dicembre 2015, n.5805).
Nel cado di specie la conoscenza in capo alla parte ricorrente non deriva dal mero deposito in giudizio ad opera delle controparti, circostanza di per sé irrilevante (T.A.R. Lombardia Milano sez. I, 21 febbraio 2020, n.358) ma dal consapevole richiamo ed allegazione effettuata dalla stessa ricorrente, pacificamente sintomatica della piena conoscenza. 
Se infatti il mero il mero deposito in giudizio ad opera delle controparti della determinazione pregiudizievole non può essere in alcun modo qualificato come evento idoneo, di per sé, ad integrare la conoscenza dell'atto, ai fini della decorrenza del termine per la sua impugnazione (Consiglio di Stato, sez. IV, 13 aprile 2016, n. 1459; id. sez. III, 26 agosto 2016, n. 3790) non sussistendo un onere di consultazione quotidiana degli atti del fascicolo d'ufficio da parte del difensore, diversamente il deposito effettuato dalla stessa parte legittimata ad impugnarlo è circostanza idonea.
3.- Il ricorso va dunque dichiarato inammissibile per mancata rituale impugnazione della suindicata deliberazione, risultando il gravame notificato l’11 marzo 2020 ovvero ben oltre il termine decadenziale decorrente dal 27 dicembre 2019 data del deposito in giudizio effettuata, come detto, dalla stessa ricorrente.
Sussistono giusti motivi per disporre la compensazione delle spese di lite in considerazione della complessità delle questioni esaminate. 
P.Q.M.
Il Tribunale Amministrativo Regionale per l'Emilia-Romagna Bologna (Sezione Prima), definitivamente pronunciando sul ricorso, come in epigrafe proposto, lo dichiara inammissibile.
Spese compensate.
Ordina che la presente sentenza sia eseguita dall'autorità amministrativa.
Così deciso in Bologna nella camera di consiglio del giorno 21 ottobre 2020 con l'intervento dei magistrati:


Andrea Migliozzi,	Presidente
Marco Morgantini,	Consigliere
Paolo Amovilli,	Consigliere, Estensore

Andrea Migliozzi,	Presidente
Marco Morgantini,	Consigliere
Paolo Amovilli,	Consigliere, Estensore



IL SEGRETARIO
","Giochi – Scommesse – Distanze da luoghi sensibili - Emilia Romagna – Mappatura punti di raccolta che non rispettano i limiti di distanza – È atto immediatamente lesivo. 
 
         La mappatura dei punti di raccolta di scommesse lecite, che non rispettano i limiti di distanza previsti dalla l. reg. Emilia Romagna 28 ottobre 2016, n. 18, è atto immediatamente lesivo dell’interesse dei titolari dei detti punti di raccolta e deve dunque essere subito impugnato, risultando i successivi provvedimenti di chiusura delle attività del tutto vincolati, consequenziali e senza alcuna nuova ponderazione di interessi, invero già compiuta a monte in tutto e per tutto dal legislatore regionale (1). 
  
(1) Ha preliminarmente ricordato la Sezione che la l. reg. Emilia Romagna 28 ottobre 2016, n. 18 ha dettato limiti di distanza per tutte le sale giochi e scommesse compresi i c.d. corner dai luoghi sensibili ovvero gli istituti scolastici di ogni ordine e grado, i luoghi di culto, impianti sportivi, strutture residenziali o semiresidenziali operanti in ambito sanitario o sociosanitario, strutture ricettive per categorie protette, luoghi di aggregazione giovanile e oratori. La Giunta regionale ha, con delibera del 2017, ha onerato i Comuni a procedere alla mappatura dei punti di raccolta che non rispettano i suindicati limiti di distanza. 
Nel caso sottoposto all’esame del Tar Bologna, il Comune di Cattolica ha approvato la mappatura dei luoghi sensibili presenti nel territorio indicando, per quanto riguarda l’esercizio della ricorrente, la vicinanza (soli 69 mt.) con una casa Famiglia, annoverabile tra i luoghi sensibili. 
Trattasi di atto amministrativo generale non già contenente volizioni astratte esplicanti effetto lesivo solo al momento dell’adozione degli atti applicativi, ma di atto scindibile in distinte ed autonome determinazioni, autonomamente lesive delle posizioni di ciascun titolare di sale giochi o scommesse ove emerga icto oculi la violazione dei predetti limiti di distanza, che secondo la richiamata normativa regionale preclude l’esercizio dell’attività se non a fronte della prevista possibilità di delocalizzazione. 
Quanto, nel caso all’esame della Sezione, alla tempestività dell’impugnazione, ha ricordato la sentenza che ai fini della decorrenza del termine per l'impugnazione di un provvedimento amministrativo di contenuto lesivo la “piena conoscenza” può essere infatti acquisita oltre che dalla pubblicazione e/o comunicazione personale anche aliunde purché sussistano una serie di circostanze, indizi e riscontri idonei a confortare la suddetta conoscenza (Cons. Stato, sez. IV, 21 dicembre 2015, n. 5805).
Nel caso di specie la conoscenza in capo alla parte ricorrente non deriva dal mero deposito in giudizio ad opera delle controparti, circostanza di per sé irrilevante (Tar Milano, sez. I, 21 febbraio 2020, n. 358) ma dal consapevole richiamo ed allegazione effettuata dalla stessa ricorrente, pacificamente sintomatica della piena conoscenza. 
Se infatti il mero il mero deposito in giudizio ad opera delle controparti della determinazione pregiudizievole non può essere in alcun modo qualificato come evento idoneo, di per sé, ad integrare la conoscenza dell'atto, ai fini della decorrenza del termine per la sua impugnazione (Cons. Stato, sez. IV, 13 aprile 2016, n. 1459; id., sez. III, 26 agosto 2016, n. 3790) non sussistendo un onere di consultazione quotidiana degli atti del fascicolo d'ufficio da parte del difensore, diversamente il deposito effettuato dalla stessa parte legittimata ad impugnarlo è circostanza idonea. ​​​​​​​",Giochi
https://www.giustizia-amministrativa.it/web/guest/-/utilizzo-di-funzionalit-c3-a0-siga/pat-e-accesso-al-fascicolo-informatico-completo,"
Utilizzo di funzionalità Siga/Pat e accesso al fascicolo informatico completo
","N. 00438/2022 REG.PROV.COLL.
N. 00538/2021 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale per la  Sicilia
(Sezione Prima)
ha pronunciato la presente
SENTENZA
sul ricorso numero di registro generale 538 del 2021, proposto da -OMISSIS-, rappresentato e difeso dagli avvocati Marisa Di Iorio e Massimo Dioguardi, con domicilio digitale come da PEC da registri di Giustizia; 

contro
il Ministero della Difesa, in persona del Ministro pro tempore, rappresentato e difeso dall’Avvocatura Distrettuale dello Stato, presso i cui uffici, siti in Palermo, via Valerio Villareale n.6, è per legge domiciliato; 

per l’accertamento
del diritto del ricorrente al risarcimento del danno biologico, morale e materiale subito per sinistro occorso il 22 maggio 2002, in occasione della missione all’estero in -OMISSIS-;
e per la relativa condanna dell’Amministrazione a corrispondere le somme a tale titolo dovute.

Visti il ricorso in riassunzione e i relativi allegati;
Visto l’atto di costituzione in giudizio del Ministero della Difesa;
Visti tutti gli atti della causa;
Relatore all’udienza pubblica del giorno 27 gennaio 2022 il consigliere dott.ssa Maria Cappellano, e udito il difensore di parte ricorrente, come da verbale;
Ritenuto in fatto e considerato in diritto quanto segue.

FATTO
A. – Con il ricorso in riassunzione in esame – ritualmente notificato e depositato a seguito della declinatoria di competenza da parte del T.A.R. Lazio, giusta ordinanza n. 2384/2021 – l ’odierno istante, appartenente all’Arma dei Carabinieri, ha chiesto il risarcimento dei danni subiti mentre si trovava in missione all’estero, in -OMISSIS-, in un servizio di pattugliamento a bordo di un veicolo Iveco Turbo Daily, per avere riportato un trauma al quarto dito della mano destra dovuto a schiacciamento.
Espone:
- che la lesione era stata causata dal cattivo funzionamento del portellone superiore del veicolo;
- di avere presentato, pochi giorni dopo l’incidente, la domanda di riconoscimento di dipendenza da causa di servizio, e la pratica di ascrivibilità ai fini dell’equo indennizzo;
- che, non avendo ottenuto il risarcimento da parte della compagnia che in data 8 maggio 2002 aveva stipulato il contratto di assicurazione con l’intimato Ministero, aveva chiesto delucidazioni, con conseguente invio della documentazione relativa all’incidente, da parte dell’Amministrazione alla compagnia, in data 6 dicembre 2004;
- che la compagnia ha riscontrato la richiesta negando il risarcimento a causa del mancato rispetto del termine (di quindici giorni) per presentare la denuncia di infortunio;
- quindi, in riscontro ad apposita istanza del ricorrente, il Ministero ha inviato la copia del contratto di assicurazione, evidenziando la posizione di diritto soggettivo dell’assicurato e, pertanto, la possibilità per il predetto di agire direttamente contro la compagnia.
In punto di diritto, il ricorrente sostiene che l’onere di denunciare il sinistro incombesse esclusivamente in capo al datore di lavoro, il quale in ogni caso non aveva reso edotto il ricorrente della possibilità di inoltrare la richiesta alla compagnia, e aveva trasmesso la documentazione alla predetta ben oltre il termine, di quindici giorni, previsto dal contratto assicurativo per la presentazione della denuncia.
Il predetto ha pertanto chiesto il ristoro dei danni da mancata percezione del risarcimento, nonché dei danni da minor guadagno, derivanti: a) dalla mancata percezione degli stipendi aggiuntivi dei mesi di giugno e luglio 2002, avendo dovuto abbandonare la missione all’estero dopo l’infortunio rinunciando in tal modo alla somma complessiva di € 5.282.75; b) dal minor guadagno che otterrà in futuro rispetto a quello che avrebbe ottenuto in assenza della menomazione, in termini di progressione di carriera ed economica.
B. – Si è costituito in giudizio il Ministero della Difesa con atto di mera forma.
C. – All’udienza pubblica del giorno 27 gennaio 2022, presente il difensore di parte ricorrente come da verbale, la causa è stata posta in decisione.
DIRITTO
A. – Viene in decisione il ricorso in riassunzione proposto dall’odierno istante, appartenente all’Arma dei Carabinieri, avente ad oggetto la richiesta di risarcimento dei danni subiti mentre si trovava in missione all’estero, in -OMISSIS-.
Il ricorrente, in particolare, mentre svolgeva un servizio di pattugliamento a bordo di un veicolo Iveco Turbo Daily, ha riportato un trauma al quarto dito della mano destra dovuto a schiacciamento.
Ha chiesto, pertanto; a) il risarcimento del danno da perdita del risarcimento assicurativo, a causa della mancata denuncia del sinistro nei termini previsti; b) il ristoro del danno biologico, materiale e morale, evidenziando come la lesione fosse stata causata dal cattivo funzionamento del portellone superiore del veicolo.
B. – Deve in via preliminare precisarsi che, al fine di decidere nel merito, il Collegio ha esaminato la documentazione versata in atti dal resistente Ministero della Difesa in data 8 febbraio 2021 nel fascicolo di provenienza dal T.A.R. Lazio.
Deve, invero, osservarsi che il giudice a quo, con l’ordinanza n. 7715/2020 (in atti), aveva disposto l’acquisizione di “una dettagliata relazione di chiarimenti in ordine alla vicenda prospettata, atta – in particolare – a dare conto dell’assunzione o meno da parte del Ministero della Difesa di iniziative utili per la divulgazione e, in termini più generali, per la conoscenza in capo ai “beneficiari” dell’esistenza della polizza assicurativa stipulata con la -OMISSIS-”), per la copertura dei danni subiti dai militari impegnati in “missione area”, e anche dei contenuti di essa, procedendo - in caso di risposta positiva - alla compiuta esposizione delle stesse, supportata da documentazione probatoria, ove esistente, e, ancora, a precisare la sede di servizio del ricorrente alla data di proposizione del presente ricorso.”.
Deve a questo punto rilevarsi che, in caso di riassunzione della causa, in base all’art. 126 disp. att. cod. proc. civ., “Il cancelliere del giudice davanti al quale la causa è riassunta deve immediatamente richiedere il fascicolo d'ufficio al cancelliere del giudice che ha precedentemente conosciuto della causa”.
Nel regime del processo amministrativo telematico, in applicazione dell’art. 13, co. 1, dell’Allegato 2 cod. proc. amm., con decreto del Presidente del Consiglio di Stato sono state approvate le regole tecnico-operative e le relative specifiche tecniche, da ultimo con D.P.C.S. 28 luglio 2021 (G.U.R.I. 2 agosto 2021, n. 183), del quale vanno richiamati:
- l’art. 5, co. 4, lett. f), e comma 5, dell’Allegato 1, il quale, con riferimento al “Fascicolo informatico”, stabilisce che in tale fascicolo “sono inserite, altresì, informazioni riguardanti”: (…omissis…) “f) il link al contenuto integrale del fascicolo informatico di provenienza, in caso di appello, regolamento di competenza, revocazione e negli altri casi previsti”;
(…omissis…)
“5. Il fascicolo informatico costituisce il fascicolo di ufficio ed è formato in modo da garantire la facile reperibilità ed il collegamento degli atti ivi contenuti in relazione alla data di deposito, al contenuto ed alle finalità dei singoli documenti.”;
- l’art. 17, co. 1, dell’Allegato 1, a tenore del quale “1. L'accesso al fascicolo informatico dei procedimenti come risultanti dal SIGA, secondo le modalità stabilite dalle specifiche tecniche di cui all'articolo 19, è consentito al presidente o al magistrato delegato per i provvedimenti monocratici, a ciascun componente il collegio giudicante nonché, nei limiti di cui al comma 2, agli ausiliari del giudice.”;
- l’art. 18 dell’Allegato 2, secondo cui “1. I magistrati accedono alle informazioni, agli atti, ai documenti e ai provvedimenti contenuti nei fascicoli informatici di loro competenza, nonché a tutti i dati relativi alla propria attività istituzionale, attraverso la sezione riservata del sito istituzionale denominata «Portale del magistrato», utilizzando le modalità di accesso rese disponibili.”.
In applicazione di tali regole tecniche e tramite SIGA, in caso di riassunzione per incompetenza è reso disponibile l’accesso diretto al fascicolo di provenienza (percorso: “altre funzioni”, “provenienza”, “visualizza”). 
Deve a questo punto rilevarsi che tale produzione, in sede di riassunzione, è ritenuta rilevante ai fini della decisione della causa, in quanto l’ordine istruttorio del giudice inizialmente adito era chiaramente volto ad accertare con quali modalità il resistente Ministero renda edotti i militari in missione dell’esistenza di una polizza assicurativa.
Ciò premesso e chiarito sull’utilizzazione della documentazione esistente nel fascicolo, deve a questo punto rilevarsi che parte ricorrente ha riassunto il presente giudizio senza prendere posizione su tale documentazione, pur facente parte del fascicolo di provenienza; sicché, tali documenti sono posti a fondamento della decisione, in quanto non specificamente contestati, in applicazione dell’art. 64, co. 2, cod. proc. amm..
C. – Passando all’esame della domanda risarcitoria, la stessa non può trovare accoglimento.
Tale domanda si articola in tre specifiche richieste: il ristoro del pregiudizio subito a causa della mancata erogazione del risarcimento assicurativo per l’infortunio in missione (€ 6.313,50); la mancata percezione degli stipendi aggiuntivi per i mesi di giugno e di luglio 2002, durante i quali il ricorrente ha dovuto abbandonare la missione (€ 5.292,75); il minor guadagno in conseguenza della ridotta capacità lavorativa e per danno biologico, oltre rivalutazione e interessi.
Sotto il primo profilo, sostiene il ricorrente che in base all’art. 7 del contratto di assicurazione l’onere della denuncia graverebbe esclusivamente sul datore di lavoro; e che, in ogni caso, il resistente Ministero non avrebbe reso conoscibile al predetto l’esistenza di una polizza assicurativa per gli infortuni durante il periodo di missione all’estero.
La prospettazione non può essere accolta.
Recita l’art. 7, co. 7, del contratto di assicurazione che “La denuncia dell’infortunio, con indicazione del luogo, giorno e ora dell’evento e delle cause che lo hanno determinato, corredata di certificato medico, dovrà essere fatta entro 15 (quindici) giorni dalla data dell’infortunio o dal momento in cui l’assicurato o i suoi aventi diritto ne abbiano avuto la possibilità per il tramite dell’Ente dal quale dipende l’infortunato direttamente alla Compagnia di assicurazioni…”.
Tala clausola fa quindi riferimento alla presentazione della denuncia da parte dell’assicurato, o dei suoi aventi diritto “per il tramite dell’Ente”, con onere successivo dello stesso assicurato di inviare i certificati medici sul decorso delle lesioni direttamente alla compagnia assicuratrice (v. art.7, co. 8); il che, coerentemente con quanto disposto dall’art. 1913 cod. civ., si traduce nell’onere per l’assicurato di presentare la denuncia per mezzo dell’ufficio di appartenenza.
Per quanto attiene, poi, alla presunta violazione del dovere di cooperazione da parte del datore di lavoro, quale contraente l’assicurazione, soccorre la documentazione versata in atti dal Ministero in adempimento dell’ordine istruttorio. 
Invero, dall’esame degli atti depositati dal Ministero della Difesa in data 8 febbraio 2021 si evince che, per prassi invalsa da tempo, l’Ufficio competente alla stipula della polizza (la Direzione Generale di Commissariato e Servizi Generali) provvede a diramare istruzioni per via gerarchica, fino a raggiungere i teatri operativi: è stata versata in atti, per quanto di specifico interesse, la circolare del 17 maggio 2002 (che fa seguito a una prima nota del 30 aprile 2002) avente ad oggetto la copertura assicurativa per il personale militare in missione fuori area, ricevuta dal COI il 23 maggio 2002, con informazioni anche sulle modalità della denuncia da estendere ai militari tramite la linea di comando (v. relazione del 2 ottobre 2020).
Costituisce inoltre prassi consolidata la partecipazione dei militari in missione ad attività formative preliminari, comprensive di una parte relativa alla tutela assicurativa: risulta che il ricorrente è stato sottoposto a formazione specifica dal 4 al 23 dicembre 2001, come indicato nella relazione in atti, e non contestato (v. relazione del 2 ottobre 2020).
Conseguentemente, appare inconferente la giurisprudenza richiamata in ricorso, relativa alla mancata comunicazione del contratto assicurativo; e, a tutto concedere, l’omessa tempestiva denuncia va ascritta a colpa del ricorrente nella stessa misura in cui ne sarebbe responsabile l’Amministrazione, con conseguente applicabilità dell’art. 1227, co. 2, cod. civ..
Non è fondata neppure la domanda risarcitoria avente ad oggetto gli ulteriori danni asseritamente cagionati dal datore di lavoro.
Secondo un consolidato orientamento della giurisprudenza, “…il riconoscimento della responsabilità dell’intimata Amministrazione “presuppone l’accertamento di una colpa” da parte di quest’ultima, “nonché di un nesso causale tra la violazione del dovere di diligenza o di applicazione di regole tecniche e l’infortunio subito dal dipendente. L’individuazione della condotta colposa è onere del danneggiato: infatti al lavoratore spetta lo specifico onere di riscontrare il fatto costituente inadempimento dell’obbligo di sicurezza, nonché il nesso di causalità materiale tra l’inadempimento stesso ed il danno da lui subito”.


Al datore di lavoro spetta invece, secondo la pacifica giurisprudenza civile e amministrativa, “la dimostrazione della non imputabilità dell’inadempimento”.


In sostanza, il lavoratore deve provare “l’inadempimento consistente nell’inesatta esecuzione della prestazione di sicurezza”, nonché “la correlazione fra tale inadempimento ed il danno” mentre il datore di lavoro deve dare la prova “che tutto era stato approntato ai fini dell’osservanza del precetto del suddetto art. 2087 c.c.” e che pertanto gli esiti dannosi sono stati determinati “da un evento imprevisto e imprevedibile” (Cass. civ., sez. lav., 8 maggio 2007, n. 1441)…” (cfr. Consiglio di Stato, Sez. IV, 29 marzo 2021, n. 2615).
Applicando tali coordinate ermeneutiche al caso di specie, deve rilevarsi che l’asserito cattivo funzionamento del portello superiore del veicolo resta un’affermazione puramente labiale del ricorrente, mentre dalle relazioni di servizio (e dai documenti prodotti) non risulta alcuna violazione di regole di diligenza o di regole tecniche da cui sarebbe ipoteticamente originato l’infortunio, né alcun elemento dal quale possa desumersi una responsabilità del Ministero. E, come sopra chiarito, l’individuazione e la prova della condotta colposa costituiscono onere del danneggiato, il quale deve indicare il fatto costituente inadempimento dell’obbligo di sicurezza (oltre al nesso di causalità materiale tra tale inadempimento e il danno subito).
Ne consegue che tutte le ulteriori voci di danno richieste quale conseguenza dell’infortunio occorso (stipendi aggiuntivi non percepiti; minor guadagno a causa della ridotta capacità lavorativa) non sono meritevoli di accoglimento.
Conclusivamente, non essendo stata provata in alcun modo la sussistenza degli elementi della responsabilità civile dell’Amministrazione, il ricorso è infondato e deve essere rigettato.
D. – Le spese di giudizio possono essere compensate tra le parti, in quanto la resistente Amministrazione non ha spiegato difese scritte.
P.Q.M.
Il Tribunale Amministrativo Regionale per la Sicilia, Sezione Prima, definitivamente pronunciando sul ricorso, come in epigrafe proposto, lo rigetta.
Compensa tra le parti le spese di giudizio.
Ordina che la presente sentenza sia eseguita dall'autorità amministrativa.
Ritenuto che sussistano i presupposti di cui di cui all'articolo 52, commi 1 e 2, del decreto legislativo 30 giugno 2003, n. 196, e all'articolo 9, paragrafi 1 e 4, del Regolamento (UE) 2016/679 del Parlamento europeo e del Consiglio del 27 aprile 2016 e all’articolo 2-septies del decreto legislativo 30 giugno 2003, n. 196, come modificato dal decreto legislativo 10 agosto 2018,  n. 101, manda alla Segreteria di procedere, in qualsiasi ipotesi di diffusione del presente provvedimento, all'oscuramento delle generalità nonché di qualsiasi dato idoneo a rivelare lo stato di salute delle parti o di persone comunque ivi citate.
Così deciso in Palermo nella camera di consiglio del giorno 27 gennaio 2022 con l'intervento dei magistrati:


Salvatore Veneziano,	Presidente
Maria Cappellano,	Consigliere, Estensore
Luca Girardi,	Referendario

Salvatore Veneziano,	Presidente
Maria Cappellano,	Consigliere, Estensore
Luca Girardi,	Referendario



IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Processo amministrativo – Competenza – Declaratoria di incompetenza – Riassunzione – Documenti contenuti fascicolo di provenienza – Devono essere posti a fondamento della decisione 
 
                        In applicazione delle regole tecniche approvate con D.P.C.S. 28 luglio 2021 e tramite SIGA, in caso di riassunzione per incompetenza è reso disponibile l’accesso diretto al fascicolo di provenienza, con la conseguenza che i documenti nello stesso contenuti sono posti a fondamento della decisione, in quanto non specificamente contestati, in applicazione dell’art. 64, comma 2, c.p.a. (1).
 
(1) Ha chiarito la Sezione che in caso di riassunzione della causa, in base all’art. 126 disp. att. c.p.c., “Il cancelliere del giudice davanti al quale la causa è riassunta deve immediatamente richiedere il fascicolo d'ufficio al cancelliere del giudice che ha precedentemente conosciuto della causa”. 
Nel regime del processo amministrativo telematico, in applicazione dell’art. 13, comma 1, dell’Allegato 2 c.p.a., con decreto del Presidente del Consiglio di Stato sono state approvate le regole tecnico-operative e le relative specifiche tecniche, da ultimo con d.P.C.S. 28 luglio 2021 (G.U.R.I. 2 agosto 2021, n. 183), del quale vanno richiamati: l’art. 5, commi 4, lett. f), e 5, dell’Allegato 1, il quale, con riferimento al “Fascicolo informatico”, stabilisce che in tale fascicolo “sono inserite, altresì, informazioni riguardanti”: (…omissis…) “f) il link al contenuto integrale del fascicolo informatico di provenienza, in caso di appello, regolamento di competenza, revocazione e negli altri casi previsti”;  l’art. 17, co. 1, dell’Allegato 1, a tenore del quale “1. L'accesso al fascicolo informatico dei procedimenti come risultanti dal SIGA, secondo le modalità stabilite dalle specifiche tecniche di cui all'articolo 19, è consentito al presidente o al magistrato delegato per i provvedimenti monocratici, a ciascun componente il collegio giudicante nonché, nei limiti di cui al comma 2, agli ausiliari del giudice.”; 
l’art. 18 dell’Allegato 2, secondo cui “1. I magistrati accedono alle informazioni, agli atti, ai documenti e ai provvedimenti contenuti nei fascicoli informatici di loro competenza, nonché a tutti i dati relativi alla propria attività istituzionale, attraverso la sezione riservata del sito istituzionale denominata «Portale del magistrato», utilizzando le modalità di accesso rese disponibili.”. 
In applicazione di tali regole tecniche e tramite SIGA, in caso di riassunzione per incompetenza è reso disponibile l’accesso diretto al fascicolo di provenienza (percorso: “altre funzioni”, “provenienza”, “visualizza”).  
Deve a questo punto rilevarsi che tale produzione, in sede di riassunzione, è ritenuta rilevante ai fini della decisione della causa, in quanto l’ordine istruttorio del giudice inizialmente adito era chiaramente volto ad accertare con quali modalità il resistente Ministero renda edotti i militari in missione dell’esistenza di una polizza assicurativa. 
Ciò premesso e chiarito sull’utilizzazione della documentazione esistente nel fascicolo, deve a questo punto rilevarsi che parte ricorrente ha riassunto il presente giudizio senza prendere posizione su tale documentazione, pur facente parte del fascicolo di provenienza; sicché, tali documenti sono posti a fondamento della decisione, in quanto non specificamente contestati, in applicazione dell’art. 64, comma 2, c.p.a.. ",Processo amministrativo
https://www.giustizia-amministrativa.it/web/guest/-/risarcimento-del-danno-da-mancato-ottenimento-di-frequenze-televisive,"
Risarcimento del danno da mancato ottenimento di frequenze televisive
","N. 04099/2022REG.PROV.COLL.
N. 07040/2018 REG.RIC.
N. 08811/2018 REG.RIC.
N. 06811/2017 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Sesta)
ha pronunciato la presente
SENTENZA
sul ricorso numero di registro generale 7040 del 2018, proposto da Ministero dello Sviluppo Economico – Dip. per le Comunicazioni, Autorità per le Garanzie nelle Comunicazioni - Roma, in persona del legale rappresentante pro tempore, rappresentati e difesi dall'Avvocatura Generale dello Stato, domiciliataria ex lege in Roma, via dei Portoghesi, n. 12; 

contro
Europa Way S.r.l., Centro Europa 7 S.r.l. in Liquidazione, non costituita in giudizio; 

nei confronti
Rai - Radio Televisione Italia Spa, Telelombardia S.r.l., La 9 Spa, non costituita in giudizio; Rai Way Spa, in persona del legale rappresentante pro tempore, rappresentato e difeso dagli avvocati Carlo Pandiscia, Angela Anastasio, con domicilio digitale come da PEC da Registri di Giustizia e domicilio eletto presso lo studio del primo in Roma, via dei Prefetti, n. 17; 

sul ricorso numero di registro generale 8811 del 2018, proposto da Ministero dello Sviluppo Economico – Dip. per le Comunicazioni, Autorità per le Garanzie nelle Comunicazioni - Roma, in persona del legale rappresentante pro tempore, rappresentati e difesi dall'Avvocatura Generale dello Stato, domiciliataria ex lege in Roma, via dei Portoghesi, n. 12; 

contro
Centro Europa 7 S.r.l. in Liquidazione, Rai - Radio Televisione Italiana Spa, Telelombardia S.r.l., La 9 Spa, Europa Way S.r.l., non costituiti in giudizio; 

nei confronti
Rai Way Spa, in persona del legale rappresentante pro tempore, rappresentato e difeso dagli avvocati Carlo Pandiscia, Angela Anastasio, con domicilio digitale come da PEC da Registri di Giustizia e domicilio eletto presso lo studio del primo in Roma, via dei Prefetti n. 17; 

sul ricorso numero di registro generale 6811 del 2017, proposto da Ministero dello Sviluppo Economico, Autorità per le Garanzie nelle Comunicazioni - Roma, in persona del legale rappresentante pro tempore, rappresentati e difesi dall'Avvocatura Generale dello Stato, domiciliataria ex lege in Roma, via dei Portoghesi, n. 12; 

contro
Europa Way, Centro Europa 7, Rai - Radio Televisione Italiana, Telelombardia, La 9, Sam Editoriale, Radio Tele Appennino Parma, Tele Nord, Ptv Programmazioni Televisive, Rtv 38, Umbria Televisione, Tv Centro Marche, Rete 8, Antennasud Edivision, Multimedia, Radio Tele International, Video Mediterraneo, non costituiti in giudizio; 


nei confronti
Rai Way Spa, rappresentato e difeso dagli avvocati Carlo Pandiscia, Angela Anastasio, con domicilio digitale come da PEC da Registri di Giustizia e domicilio eletto presso lo studio del primo, in Roma, via dei Prefetti n. 17; 


per la riforma
quanto al ricorso n. 7040 del 2018 e al ricorso incidentale presentato da CENTRO EUROPA 7 S.R.L.:
della sentenza del Tribunale Amministrativo Regionale Per Il Lazio (sezione Prima) n. 6856/2018, resa tra le parti.
Quanto al ricorso n. 8811 del 2018:
per la riforma
della sentenza del Tribunale Amministrativo Regionale per il Lazio (Sezione Prima) n. 6856/2018, resa tra le parti.
Quanto al ricorso n. 6811 del 2017:
per la riforma della sentenza del Tribunale Amministrativo Regionale Per Il Lazio (sezione Prima) n. 6193/2017, resa tra le parti.

Visti i ricorsi in appello e i relativi allegati;
Visto l'atto di costituzione in giudizio di Rai Way Spa e di Rai Way Spa e di Rai Way Spa;
Visto l'atto di costituzione in giudizio e l’appello incidentale proposto da Centro Europa 7 S.r.l. in Liquidazione, Europa Way S.r.l., in persona del legale rappresentante pro tempore, rappresentati e difesi dall'avvocato Ottavio Grandinetti, con domicilio digitale come da PEC da Registri di Giustizia e domicilio eletto presso lo studio Ottavio Grandinetti in Roma, viale Bruno Buozzi 87; 
Visti tutti gli atti della causa;
Relatore nell'udienza pubblica del giorno 21 aprile 2022 il Cons. Luigi Massimiliano Tarantino e uditi per le parti l’avvocato dello Stato Guida Maria Letizia, e gli avvocati Grandinetti Ottavio e Pandiscia Carlo.
Ritenuto e considerato in fatto e diritto quanto segue.

FATTO e DIRITTO
1. Il presente contenzioso si sviluppa a valle di un precedente giudizio intercorso tra le parti avente ad oggetto la denegata concessione di impianti e frequenze richiesti da Centro Europa al fine dell’esercizio dell’attività di radiodiffusione televisiva, cui la stessa era stata autorizzata con decreto di concessione del 28 luglio 1999. Nel giudizio a monte del presente il Consiglio di Stato imponeva all’Amministrazione di «rideterminarsi sull’istanza di Centro Europa 7 s.r.l. sulla base dei principi (…) affermati e con piena applicazione della sentenza della Corte di Giustizia del 31 gennaio 2008» (Cons. Stato, III Sez., n. 2624/2008). Pertanto, con provvedimento dell’11 dicembre 2008, il Ministero disponeva che «in esecuzione della sentenza del TAR Lazio n. 9325/04, confermata dalla sentenza del Consiglio di Stato n. 2624/08 (…), è consentito alla società Centro Europa 7 s.r.l. l’esercizio del canale 8 VHF per l’attività di radiodiffusione televisiva in ambito nazionale di cui al decreto ministeriale 28 luglio 1999, da utilizzare in tecnica analogica e/o digitale, secondo la tecnica della SFN (Single Frequency Network) e nel rispetto di quanto previsto dai successivi articoli». Anche in ragione dell’impugnazione del detto provvedimento Centro Europa 7 ed Europa Way (quest’ultima, nella qualità di operatore di rete di Centro Europa 7) concludevano un accordo integrativo ex art. 11 l. n. 241/1990 con l’amministrazione. In detto accordo si stabiliva che: «il Ministero, ad integrazione della rete SFN operante sul canale 8 VHF, già assegnato con provvedimento dell’11 dicembre 2008, assegnerà a Centro Europa 7 s.r.l., con successivi appositi provvedimenti conformi al presente accordo, per l’utilizzo in tecnica digitale, sin da subito, le risorse frequenziali indicate negli Allegati Tecnici “A” e “B” (che sottoscritti dalle parti vengono acclusi al presente accordo per formarne parte integrante), ubicate nelle aree territoriali in cui è già avvenuto lo switch-off e si impegna ad assegnare le altre risorse frequenziali ubicate nelle rimanenti aree territoriali a decorrere dalle singole date di switch-off, previste dal decreto ministeriale 10 settembre 2008» (art. 1). Si prevedevano, altresì: - la necessità che le frequenze di cui agli allegati “A” e “B” consentissero alla concessionaria «… di illuminare senza interferenze tutte le aree di copertura relative ai siti da cui la Rai trasmette in banda VHF-I e VHF-II, anche atteso che Centro Europa 7 utilizzerà gli stessi sistemi radianti della Rai…»; - la tutela interferenziale per gli impianti di cui all’allegato “A” e per le aree in cui l’utenza non è dotata in prevalenza di antenne riceventi in banda VHF-III correttamente orientate; – in particolare, per il territorio della Regione Lombardia, l’assegnazione alla concessionaria d’una frequenza ulteriore sul CH 69 UHF, con uso degli impianti di Monte Penice e ferma la facoltà della P.A. di comunicare, con congruo preavviso, un diverso canale UHF sostitutivo con le medesime caratteristiche tecniche e di ubicazione.
Nell’ambito dell’accordo così raggiunto, l’Amministrazione si impegnava espressamente «a dare integrale esecuzione all’assegnazione delle frequenze integrative nonché all’accordo ed al provvedimento dell’11 dicembre 2008» (art. 6).
In data 1° agosto 2011 il Ministero veniva diffidato ad adempiere a tutti gli obblighi discendenti dall’accordo del 9 febbraio 2010 e agli obblighi derivanti dal provvedimento dell’11 dicembre 2008. L’Amministrazione adottava una determina direttoriale in data 18 gennaio 2012, con la quale assegnava ad Europa Way il diritto di uso temporaneo della frequenza CH 8 VHF da utilizzare via etere terrestre in tecnica digitale nelle aree tecniche delle regioni Valle d’Aosta, Piemonte orientale, Lombardia, Emilia Romagna, Veneto, Friuli Venezia Giulia, Liguria, Toscana, Umbria, Marche e provincia di Viterbo in modalità Single Frequency Network (SFN), con contestuale autorizzazione all’attivazione degli impianti di cui all’allegato A al medesimo provvedimento.
Il TAR con sentenza con sentenza non definitiva n. 3516/2013, tra l’altro: a) dichiarava l’inadempimento del Ministero dello Sviluppo economico agli obblighi di cui all’Accordo integrativo del 9 febbraio 2010 e agli obblighi di cui al provvedimento dell’11 dicembre 2008; b) condannava il Ministero all’adempimento in forma specifica degli obblighi in questione; c) annullava la determina della DGSCER del 28 giugno 2012; d) disponeva una consulenza tecnica d’ufficio, ai fini della definizione nel quantum della domanda di risarcimento del danno avanzata dalle società. La detta sentenza veniva impugnata e riformata in parte dalla sentenza n. 2693/2014 di questo Consiglio. Il primo giudice prendeva atto di quanto stabilito nella pronuncia da ultimo citata, ossia che: “al più, si può imputare alla P.A. appellante un ritardo nell’adempiere agli obblighi posti da tal accordo, solo per l’impianto di Monte Penice e, comunque, fino all’emanazione della determina del 28 giugno 2012 (anche per il CH 69 UHF da Monte Penice) e all’approvazione del progetto attoreo radioelettrico per il CH 28 UHF. Non si può invece predicare una piena responsabilità del Ministero appellante, in via diretta, per il lungo processo di ricanalizzazione, né per l’immediata attribuzione delle risorse secondarie”.
Donde, da un lato, la piena conformità della determina del 28 giugno 2012, più che alla decisione cautelare del TAR, al diritto sostanziale scaturente dall’accordo del 2010, potendo questa esser reputata a tutto concedere tardiva rispetto all’ordinanza n. 1220/2012, non certo poco o punto satisfattiva”. Pertanto, il Consiglio accertava “la sola responsabilità della P.A. per quei ritardi non immediatamente giustificati in sede di doverosa interlocuzione con le appellate ed in questi unici sensi, anche per quanto attiene agli eventuali limiti di uso dell’impianto di Monte Penice. L’astratta utilizzabilità di esso era stata prevista già in tale accordo ed è stata attualizzata, non costituita, dalla determina del 28 giugno 2012”.
Infine, la sentenza del Consiglio di Stato affermava:
a) la necessità d’individuare realmente gli utenti non raggiungibili senza la frequenza integrativa su Monte Penice;
b) l’inattendibilità delle “CTP, già depositate in primo grado e ribadite nel presente giudizio … nella misura in cui diano per scontata la preclusione delle appellate ad arrivare a bacini d’utenza solo potenziali ed astratti, piuttosto che solo a quelli non già raggiunti dal CH 8 VHF ab origine pure nell’area tecnica della Lombardia, ossia a quelli diversi dagli utenti NON ricadenti nei casi di cui al § 2) dell’accordo del 2010”;
c) l’inattendibilità dell’assunto per cui senza l’impianto di Monte Penice e la mancata copertura degli undici milioni di potenziali non sarebbe stata raggiunta l’aliquota del 70 % di copertura, cui le appellanti hanno subordinato l’avvio dell’attività economica, (per l’evidente ragione che tal impianto è stato attribuito non come sostitutivo o aggiuntivo al CH 8 VHF, né sul presupposto d’una copertura infima, ma solo per ovviare, peraltro esclusivamente nell’area tecnica della Lombardia e nei relativi limiti, risorse integrative finalizzate ad ovviare, ove presenti, alle questioni dedotte nel medesimo § 2); 
d) la natura di mere stime delle predette CTP di tal che, “pur quando richiamano contratti (peraltro soggetti a condizione), non svolgono accertamenti su fatti, nei cui riguardi dunque e sulla relativa attendibilità il Giudice di prime cure deve vagliarne la serietà e la fondatezza, tant’è che ha disposto un’articolata CTU, la quale, a sua volta, dovrà attenersi pure alle modifiche apportate alla pretesa risarcitoria dalla presente sentenza” (par. 7). Concludeva, dunque, il giudice d’appello, rimettendo alla CTU pure il compito di “verificare, in applicazione della buona fede nell’esecuzione del citato accordo, anche ogni esenzione dall’eventuale risarcimento per quei danni che le appellate ben avrebbero potuto evitare con l’ordinaria diligenza nello svolgimento dell’attività concessa.”
Sulla base di ciò il TAR con la sentenza n. 6193/2017, riteneva, quindi, che: a) il danno risarcibile andasse, innanzitutto, temporalmente circoscritto e limitato al periodo compreso tra il 1° gennaio 2011 e il 28 giugno 2012 - data di assunzione della determina che dava attuazione agli obblighi rivenienti al Ministero dall’accordo in parola; b) il pregiudizio lamentato dalle ricorrenti risultasse provato nella sua esistenza; c) fosse necessario disporre un quesito integrativo al CTU del seguente tenore: “Rideterminare il “lucro cessante” con riferimento alla società Europa Way, e il “lucro cessante” e il “danno emergente” con riferimento alla società Centro Europa 7, per il solo periodo 1° gennaio 2011 – 28 giugno 2012, eliminando le voci di danno che le società avrebbero potuto evitare con l’ordinaria diligenza nello svolgimento dell’attività concessa”.
2. Con sentenza n. 6856/2018, il TAR all’esito dell’ulteriore istruttoria svolta condannava l’amministrazione alla corresponsione in favore delle ricorrenti delle seguenti somme:
- in favore di Europa Way s.r.l.: € 7,197 milioni;
- in favore di Centro Europa 7 s.r.l.: € 2,113 milioni + € 0,602 milioni. 
3. Con ordinanza n. 9871/2018 lo stesso TAR correggeva un errore materiale contenuto nella sentenza n. 6856/2018, nel senso di liquidare a titolo di lucro cessante per Europa 7 s.r.l. esattamente lo stesso importo indicato nella CTU integrativa e nell’allegata Tabella (per € 0,862 milioni e non € 0,602 milioni) e di liquidare in favore di Centro Europa 7 € 2,975 milioni invece che € 2,715 milioni.
4. Avverso la sentenza n. 6193/2017, propone appello l’amministrazione, lamentandone l’erroneità per le seguenti ragioni: a) la sentenza n. 2693/2014 codesto Ecc.mo Consiglio di Stato avrebbe rappresentato che la responsabilità dell’Amministrazione si sarebbe potuta configurare solo in via eventuale e di mera ipotesi, affermando che “al più si può imputare alla P.A. appellante un ritardo nell’adempiere agli obblighi posti da tal accordo, solo per l’impianto di Monte Penice e, comunque, fino all’emanazione della determina del 28 giugno 2012”, ed evidenziando, altresì, che la determinazione dell’eventuale inadempimento da ritardo dovesse essere verificato in base ai principi di correttezza e di buona fede che devono governare il rapporto tra le parti. Di queste statuizioni il TAR non avrebbe tenuto conto, rimanendo ancorato per il periodo precedente al 28 giugno 2012 al suo precedente giudizio di piena responsabilità del Ministero sin dal momento iniziale del periodo di mora indicato dalle società ricorrenti, che si fondava sul presupposto che il CH 8 VHF non avesse i requisiti prescritti dalla legge e che l’obbligo di attribuire una frequenza aggiuntiva dovesse ritenersi “certo, preciso ed attuale” e dovesse essere adempiuto secondo le regole del diritto civile. Il primo giudice, però, non si sarebbe avveduto del fatto che il Consiglio di Stato, lungi dal riconoscere un obbligo incondizionato dell’Amministrazione di procedere senza indugio all’assegnazione delle frequenze aggiuntive, avrebbe chiaramente affermato che tale obbligo dovesse essere inteso in stretta correlazione con la specifica funzione, che l’assegnazione di frequenze aggiuntive avrebbe dovuto soddisfare secondo l’accordo procedimentale del 9 febbraio 2010; e poiché tale accordo avrebbe avuto lo stretto e limitato fine di integrare le disponibilità frequenziali già regolarmente concesse mediante l’assegnazione del CH 8 VHF nelle sole aree in cui si verificassero problemi di ricezione del segnale da parte degli utenti, sarebbe stato necessario individuare preventivamente, mediante un adeguato progetto radioelettrico che avrebbe dovuto essere presentato da parte delle società interessate, le aree che richiedessero effettivamente tale intervento integrativo. Quanto poi ai problemi concernenti la piena liberazione della frequenza assegnata sul CH 8 VHF per effetto della necessaria attività di ricanalizzazione di competenza della Rai, il Consiglio di Stato avrebbe statuito che occorreva armonizzare i tempi della onerosa operazione da parte della concessionaria del servizio pubblico con le effettive esigenze operative delle odierne appellate, in guisa che la configurabilità di un ritardo colpevole dovesse essere verificata non in assoluto, ma in rapporto all’effettivo sviluppo dell’attività di realizzazione della rete del nuovo assegnatario. Pertanto, il primo giudice non avrebbe potuto semplicemente affermare l’incondizionato obbligo dell’Amministrazione di assegnare senza indugio alle ricorrenti la frequenza aggiuntiva, ma avrebbe dovuto verificare: i) se le società ricorrenti avessero adempiuto al proprio onere di presentare un adeguato progetto radioelettrico delle aree effettivamente bisognose di copertura, onde limitare l’assegnazione delle frequenze integrative a quelle strettamente necessarie; ii) se stessero regolarmente realizzando la propria rete sul territorio nazionale al fine di poter giustamente rivendicare il più sollecito completamento delle operazioni di ricanalizzazione a carico della Rai.
Espletati questi incombenti, il TAR avrebbe finito per accertare che nessun inadempimento sarebbe imputabile all’amministrazione, in quanto: i) nonostante le numerose sollecitazioni, le società ricorrenti non hanno mai presentato il prescritto progetto radioelettrico che consentisse di verificare le circostanze che impedivano l’uso efficiente della frequenza regolarmente assegnata sul CH 8 VHF e che rendevano quindi necessario l’impiego di frequenze “patch” aggiuntive, evitando pregiudizievoli sprechi di risorse; ii) per quanto riguarda poi il preteso ritardo della Rai a liberare il CH 8 VHF da essa precedentemente occupato, il Tar non avrebbe considerato, sulla base dei principi direttivi contenuti nella citata sentenza di codesto Consiglio di Stato, che non vi era nessuna effettiva urgenza a provvedere perché le controparti non avrebbero contestualmente adempiuto agli obblighi di realizzazione della propria rete nella misura e nei tempi stabiliti dalla normativa vigente e dai provvedimenti concessori adottati dall’Amministrazione a loro favore;
b) il TAR non avrebbe in alcuno modo accertato la colpa dell’amministrazione. Al contrario, avrebbe trascurato che il ritardo nell’assegnazione delle frequenze sarebbe imputabile a circostanze obiettive e non superabili, che rendevano impossibile l’immediata ed integrale soddisfazione della avversa pretesa di ottenere l’assegnazione di una frequenza aggiuntiva, libera e disponibile, idonea a coprire l’intera area di servizio dell’impianto di Monte Penice. In particolare, la vicenda relativa all’esecuzione dell’ordinanza n. 1989/2012, dimostrerebbe che la tesi del Tar, secondo cui vi fossero frequenze libere e disponibili suscettibili di assegnazione per l’area della Lombardia, sarebbe inequivocabilmente errata e conferma, al contrario, che era giuridicamente impossibile procedere all’esecuzione dell’accordo procedimentale nelle forme e nei termini pretese dalle controparti. Pertanto, ove mai si ritenesse che tale accordo dovesse essere eseguito nelle suddette forme e termini, occorrerebbe escludere la responsabilità dell’Amministrazione per mancanza di colpa e per impossibilità della prestazione;
c) il TAR avrebbe confermato il convincimento espresso nella precedente sentenza non definitiva n. 3516/13, secondo cui la mancata assegnazione della prevista frequenza aggiuntiva dall’impianto di Monte Penice avrebbe costituito la causa decisiva ed efficiente del mancato avvio dell’attività di trasmissione radio-televisiva da parte delle ricorrenti, così da costituire fonte di danno risarcibile. Una simile conclusione non sarebbe corretta in quanto: i) non sarebbe affatto dimostrato che la mancata assegnazione della frequenza aggiuntiva da Monte Penice costituisce la causa efficiente del mancato avvio delle trasmissioni; ii) neppure sarebbe dimostrato che la mancata assegnazione della frequenza aggiuntiva da Monte Penice abbia determinato la verificazione della condizione risolutiva inserita nei contratti stipulati dalle parti.
Quanto al primo profilo, in particolare, il Tar avrebbe implicitamente ritenuto che i contratti invocati dalle ricorrenti fossero idonei a fornire piena prova dei pregiudizi subiti, senza considerare che:
- si tratterebbe di contratti stipulati da società tra loro collegate ovvero interamente controllate l’una dall’altra, che non esprimono un effettivo contrasto di interessi;
- si tratterebbe di contratti privi di data certa, prodotti in giudizio solo in data 8 novembre 2012;
- ove fosse vero che la mancata assegnazione di una frequenza aggiuntiva da Monte Penice fosse indispensabile per realizzare la copertura del 70% della popolazione, la condizione apposta ai contratti sarebbe stata quasi impossibile, non essendo ipotizzabile che la dedotta criticità potesse trovare soluzione nel breve tempo tra la stipula ed il previsto termine di inizio dell’attività;
- le condizioni economiche del contratto tra Europa Way e Centro Europa 7 non sarebbero coerenti con le regole di mercato.
Quanto al secondo profilo, invece, l’argomento fondato sull’intervenuta stipula di un contratto con alcuni fornitori di contenuti, subordinato alla condizione della copertura del 70% della popolazione, si baserebbe sull’implicito presupposto che le società disponessero di ogni altro mezzo tecnico ed economico per intraprendere l’attività e che l’unico elemento ostativo fosse rappresentato dalla mancata assegnazione della frequenza aggiuntiva per l’impianto di Monte Penice. Ma questo è un presupposto che sarebbe indimostrato, in quanto sarebbe stato sarebbe stato necessario dimostrare la capacità di dare esecuzione a tale contratto per la sussistenza di tutte le condizioni di carattere tecnico ed operativo all’uopo richieste. Il solo possesso della qualifica di operatore di rete o di emittente radio-televisiva non potrebbe ritenersi idoneo, perché l’attribuzione di tale qualifica non è subordinata alla effettiva esistenza di tutti i requisiti effettivamente richiesti per l’esercizio dell’impresa;
d) erroneo sarebbe il giudizio del Tar sul rapporto tra la mancata attribuzione della frequenza di cui trattasi e la mancata verificazione della condizione della copertura del 70% della popolazione, a cui i contratti stipulati con alcuni fornitori di contenuti subordinava il concreto avvio delle trasmissioni. Ciò in quanto sarebbe del pari erronea la perizia utilizzata dal primo giudice, in quanto anche se si esclude l’impianto di Monte Penice, le odierne appellate sarebbero state in grado di raggiungere il 73,30% di copertura della popolazione mediante il canale 8 VHF in concessione.
A ciò si aggiungerebbe la disponibilità delle ulteriori risorse frequenziali concesse dall’Amministrazione integrativamente assegnati in esecuzione dell’accordo procedimentale.
Se per un verso il calcolo degli utenti non serviti risulterebbe dunque privo di sostegno probatorio e contrario agli elementi logici e documentali desumibili dagli atti, per altro verso il calcolo degli utenti serviti dal segnale sarebbe totalmente assente. Mancherebbe dunque il secondo termine del rapporto, dal quale si possa desumere il mancato raggiungimento della soglia di copertura del 70% previsto dal contratto invocato dalle ricorrenti;
e) in relazione al quantum, il TAR avrebbe condiviso la scelta del C.T.U. di procedere alla ricostruzione del “lucro cessante” della soc. Europa Way s.r.l. negli anni 2011-2012 mediante la stima dei ricavi e dei benefici economici differenziali che essa avrebbe potuto conseguire nel caso di regolare assegnazione della frequenza integrativa da Monte Penice.
Per quanto riguarda la soc. Centro Europa 7 s.r.l., il Tar avrebbe condiviso per analoghe ragioni la determinazione del “lucro cessante” effettuata dal C.T.U. e avrebbe sostenuto che il “danno emergente” sia stato correttamente stimato mediante l’analisi dei costi che avrebbe potuto evitare senza l’aspettativa creata dalla stipula dell’accordo con il Ministero. Queste affermazioni sarebbero affette da un manifesto vizio di motivazione e di violazione delle regole probatorie. il C.T.U., in definitiva, avrebbe dato per scontata la fattibilità del piano industriale della società Centro Europa 7, consistente nella diffusione di programmi a pagamento mediante una tecnologia evoluta di digitale terrestre (DVB-T2), salvo a ridurre il numero dei decoder e delle schede vendute e quello degli abbonati. La perizia si baserebbe, dunque, su una realtà puramente virtuale ed illusoria, priva di qualunque concreto riferimento alla realtà operativa, in grado di accertare l’effettiva redditività dell’iniziativa imprenditoriale;
f) con la citata sentenza n. 2693/14 il Consiglio di Stato avrebbe statuito che non sono risarcibili i danni che le ricorrenti avrebbero potuto evitare con l’uso della normale diligenza, giusta il disposto dell’art. 1227 c.c.
Anche questa conclusione sarebbe stata disattesa dal Tar, in violazione dell’art. 2909 c.c. Infatti, la sentenza impugnata recepirebbe incondizionatamente il metodo e le conclusioni della C.T.U., senza considerare che essa si pone in netto contrasto con il disposto dell’art. 1227 c.c., che codesto Consiglio di Stato aveva raccomandato di applicare secondo i fondamentali principi di collaborazione e di buona fede. Infatti, le ricorrenti avrebbero potuto alternativamente:
i) includere nella propria offerta commerciale (in aggiunta alla fornitura di un decoder di nuova generazione, non ancora diffuso sul mercato, non conforme agli standard internazionali e non utilizzabile per la ricezione di altri programmi) la dotazione di un’antenna correttamente orientata, in analogia a quanto praticato dall’operatore satellitare;
ii) acquistare sul mercato la capacità trasmissiva occorrente per coprire le aree non utilmente raggiungibili sul CH 8 VHF regolarmente assegnato, considerando che sul mercato si riscontrava una grande eccedenza dell’offerta rispetto alla domanda a costi assai convenienti e certamente inferiori a quelli praticati dalla soc. Europa Way s.r.l. alla consociata Centro Europa 7 s.r.l.
5. Quest’ultime si costituiscono in giudizio e, contestualmente, propongono appello incidentale, evidenziando, da un lato, l’inammissibilità dell’appello dell’amministrazione nella misura in cui è finalizzato a rimettere in discussione l’accertamento sull’an debeatur da parte dell’appellante principale nonostante il tema sarebbe ormai coperto dal giudicato rappresentato dalla sentenza di questo Consiglio n. 2693/2014, che avrebbe accertato in via definitiva l’inadempimento dell’amministrazione. Del pari, inammissibile sarebbe la produzione documentale dell’appellante principale rappresentata dalla simulazione redatta dal Ministero nel settembre 2017 in base alla quale «con l’attivazione di tutti gli impianti autorizzati a favore della soc. Europa Way sul canale 8 VHF, la rete raggiunge una copertura nazionale della popolazione del 74,18% (…) e che tale percentuale scende al 73,30 se si esclude l’impianto di Monte Penice (…)». Inammissibili e infondati sarebbero i residui motivi dell’appello principale sia per ciò che concerne le critiche portate alle conclusioni del CTU prof. Tiziano Onesti, sia per ciò che riguarda la mancata applicazione da parte del TAR, secondo quanto precedentemente indicato dalla sentenza di questo Consiglio n. 2693/2014, dell’art. 1227 c.c. Quest’ultima doglianza sarebbe in ogni caso improponibile dal momento che nella sentenza n. 6193/17 il Tar avrebbe incaricato il CTU di «Rideterminare il “lucro cessante” con riferimento alla società Europa Way e il “lucro cessante” e il “danno emergente” con riferimento alla società Centro Europa 7, per il solo periodo 1° gennaio 2011 – 28 giugno 2012, eliminando le voci di danno che le società avrebbero potuto evitare con l’ordinaria diligenza nello svolgimento dell’attività concessa». Pertanto, l’attività giurisdizionale di primo grado sul tema in questione non si sarebbe ancora compiuta.
5.1. Tanto premesso, Centro Europa 7 s.r.l. spiega, altresì, appello incidentale: a) con finalità prudenziali, nel senso che sebbene dalla lettura della sentenza gravata emergerebbe che il TAR abbia ritenuto positivamente fondato l’an debeatur in forza di quanto disposto dalla sentenza n. 2693/2014 di questo Consiglio, la pronuncia di prime cure dovrebbe ritenersi erronea, qualora dovesse essere interpretata nel senso di aver voluto invece “riaprire”, con una rinnovata valutazione sull’inadempimento dell’Amministrazione, il giudizio sull’an debeatur, che sarebbe invece ormai coperto da giudicato; b) contestando la data del 28 giugno 2012 quale termine di cessazione dell’illecito, considerato che la presentazione del progetto relativa al canale 28 UHF sarebbe intervenuta il 23 maggio 2013, sicché la liquidazione dei danni dovrebbe abbracciare anche il periodo fino a quest’ultima data; c) evidenziando che il primo giudice non si sarebbe pronunciato sugli ulteriori danni sofferti nel corso del giudizio dall’appellante incidentale. Inoltre, il TAR non avrebbe svolto adeguate motivazione in ordine al mancato utilizzo per la liquidazione dei danni del metodo alternativo, rispetto a quello seguito dal CTU, illustrato dal dott. Buccarelli, infine, avrebbe acriticamente fatto proprie le conclusioni raggiunte dal CTU in relazione alla quantificazione dei danni senza superare motivatamente le critiche mosse al riguardo dai CTP, giungendo ad una liquidazione degli stessi erronea per difetto.
6. Costituitasi in giudizio Rai Way s.p.a. invoca l’accoglimento dell’appello principale e il rigetto di quello incidentale.
7. Avverso la sentenza definitiva n. 6856/2018 propone appello il Ministero dello Sviluppo economico, lamentandone l’erroneità per le seguenti ragioni:
a) la pronuncia gravata sarebbe nulla per sostanziale mancanza di motivazione, dal momento che il TAR si sarebbe limitato ad affermare che le conclusioni del CTU non potessero essere smentite dalle ulteriori deduzioni di cui alle ultime memorie dell’Amministrazione costituita, non consentendo in questo modo di comprendere con il necessario rigore quali sarebbero le censure che il Tar avrebbe inteso disattendere e quali sarebbero di conseguenza i rimedi processuali che potrebbero essere attivati;
b) la questione che il Tar avrebbe ritenuto inammissibile, perché inerente all’an e già risolta dalla precedente sentenza di codesto Consiglio di Stato n. 2693/2014 e dalla sentenza non definitiva dello stesso Tar n. 6193/2017, sarebbe da identificarsi con quella prospettata nei primi due paragrafi della memoria difensiva in data 17 aprile 2018 depositata dall’amministrazione per l’udienza del 23 maggio 2018. In tali paragrafi l’appellante avrebbe contestato la presunzione posta a base della quantificazione dei danni operata dal CTU, secondo cui le società appellate avrebbero attivato le trasmissioni televisive in ambito nazionale in virtù dei contratti stipulati con alcuni fornitori di contenuti, qualora avessero avuto la disponibilità dell’impianto di Monte Penice. Simili deduzioni, però, non atterrebbero minimamente all’an debeatur, ma riguarderebbero esclusivamente la configurabilità e l’ammontare del danno che sarebbe derivato dal preteso inadempimento. Neppure avrebbe pregio l’affermazione del Tar secondo cui la fondatezza della domanda nell’an sarebbe stata riconosciuta dalla precedente sentenza di codesto Consiglio di Stato n. 2693/2014, a cui la sentenza non definitiva dello stesso Tar n. 6193/2017 si sarebbe uniformata;
c) il TAR avrebbe completamente omesso di esaminare le eccezioni e le difese formulate dall’Amministrazione in merito all’insussistenza di un danno risarcibile nell’erroneo presupposto che si trattasse di questioni attinenti all’an debeatur già definitivamente risolte con precedenti pronunce. La quantificazione dei danni operata dal Tar si baserebbe esclusivamente sulla presunzione che le società Europa Way s.r.l. e Centro Europa 7 s.r.l. avrebbero senz’altro attivato l’attività di trasmissione televisiva sulla base dei contratti stipulati con alcune società fornitrici di servizi, nel caso in cui avessero ottenuto entro la data prefissata la pretesa assegnazione del canale aggiuntivo per l’impianto di Monte Penice; al contrario la mancata assegnazione di tale canale avrebbe costituito la ragione unica e determinante del mancato avvio delle trasmissioni, a causa dell’impossibilità di raggiungere il 70% della popolazione, così come argomentato nelle perizie di parte delle ricorrenti, in considerazione di quanto previsto dagli accordi stipulati con le società fornitrici dei contenuti. Queste conclusioni, però, non sarebbero corrette, in quanto: i) le controparti non avrebbero mai intrapreso nessuna attività di impresa televisiva a livello nazionale neppure dopo avere ottenuto in sovrabbondanza le risorse frequenziali pretese; ii) il giudice di prime cure non avrebbe considerato che i contratti da cui da cui sarebbe dipeso l’avvio dell’attività trasmissiva non fornivano nessuna garanzia di affidabilità, come si evincerebbe dall’analisi della capacità operativa delle fornitrici, identificabili nelle società TVR VOXSON e ARKIMEDIA; iii) i contratti di cui trattasi avrebbero previsto un modello di business assolutamente inverosimile, fondato sul ricorso ad una tecnologia (DT2) non ancora introdotta sul mercato con impiego di strumentazioni (decoder) non conformi agli standard adottati sul piano internazionale; iv) il Ctu e il Tar avrebbero, inoltre, totalmente ignorato le argomentate deduzioni del consulente tecnico di parte dell’amministrazione, ing. Frullone, che con note del 24/11/2017 e del 17/03/2018, avrebbe evidenziato l’infondatezza della tesi su cui si è fondata la domanda risarcitoria, secondo cui l’indisponibilità dell’impianto di Monte Penice avrebbe impedito di coprire una popolazione di circa 11.400.000 abitanti e di raggiungere quindi la quota del 70% della popolazione nazionale, che costituiva il livello minimo per l’esecuzione dei contratti stipulati con i fornitori di servizi; v) la stima dei pretesi danni sarebbe manifestamente incongrua e sproporzionata; 
d) la sentenza impugnata sarebbe, altresì, illegittima, perché nella quantificazione dei pretesi danni non terrebbe in nessun conto dei danni che le odierne appellate avrebbero potuto evitare con l’uso dell’ordinaria diligenza, ai sensi dell’art. 1227 c.c., così come prescritto dalla sentenza di codesto di Consiglio di Stato n. 2693/2014. 
7.1. Le società appellate argomentano in ordine all’infondatezza delle doglianze descritte supra sub 6 e propongono a loro volta appello incidentale, esponendo le seguenti censure: a) secondo quanto affermato dal CTU con la relazione del 29 marzo 2018, questi avrebbe posto a fondamento delle proprie conclusioni, fedelmente recepite dal primo giudice, i risultati della precedente perizia del 7 febbraio 2014, in questo modo, però, mutuandone gli stessi vizi. In ragione di ciò le appellanti incidentali, da un lato, ripropongono i motivi già esposti avverso la sentenza non definitiva del TAR; dall’altro criticano con argomenti puntuali la ricostruzione operata dal CTU, evidenziandone presunte erroneità in merito alla quantificazione dei danni sofferti sia in relazione al danno emergente che in relazione al lucro cessante. Ancora, lamentano che il Tar, anche in relazione alle voci di danno liquidate, avrebbe comunque omesso di riconoscere la rivalutazione monetaria e gli interessi sulle somme rivalutate. Infine, contestano la statuizione sulle spese nella misura in cui dispone la compensazione delle stesse tra le parti del giudizio e denunciano un errore sulla quantificazione del lucro cessante di Centro Europa s.r.l., a cui spetterebbe la somma di 0,862 milioni di euro in luogo di quella di 0,602 milioni di euro effettivamente liquidata.
8. Costituitasi anche in questo giudizio Ray Way s.p.a. chiede l’accoglimento dell’appello principale e il rigetto di quello incidentale.
9. Il terzo appello viene proposto dal Ministero dello Sviluppo Economico avverso l’ordinanza indicata in epigrafe, con la quale il primo giudice ha disposto la correzione di errore materiale nel senso di liquidare a titolo di lucro cessante per Europa 7 s.r.l. esattamente lo stesso importo indicato nella CTU integrativa e nell’allegata Tabella (per € 0,862 milioni e non € 0,602 milioni) e di liquidare in favore di Centro Europa 7 € 2,975 milioni invece che € 2,715 milioni. A giudizio dell’amministrazione il procedimento di correzione di errore materiale non sarebbe utilizzabile per conseguire una diversa statuizione della sentenza, non sussistendone i presupposti.
10. Costituitasi in giudizio Ray Way s.p.a. invoca l’accoglimento dell’appello principale.
11. Le società appellate propongono ulteriore appello incidentale. Innanzitutto, eccepiscono l’inammissibilità dell’appello del Ministero, sostenendo che il gravame non censurerebbe affatto, nel merito, le parti dell’impugnata sentenza che sono state oggetto di correzione materiale da parte del Tar, bensì contesterebbe, nel rito, il procedimento che, a monte, ne ha determinato l’emenda. Ma ciò non sarebbe consentito, in quanto il rimedio dell’impugnazione delle sentenze relativamente alle parti corrette, previsto dal combinato disposto degli artt. 39 c.p.a. e 288, co. 4, c.p.c., non potrebbe essere esperito per censurare vizi che non attengono alle parti corrette di una sentenza, ma all’ordinanza di correzione. In ogni caso lo stesso sarebbe infondato, risultando evidente che la sentenza n. 6856/2018 fosse affetta da un errore materiale e/o di calcolo.
12. Con ordinanza cautelare n. 4815/2019 la Sezione, al fine di assicurare la res adhuc integra, sospende l’esecutività della sentenza n. 6856/2018 al fine di consentire una trattazione congiunta degli odierni appelli.
13. Con memorie, rispettivamente, del 20 luglio 2020 e del 23 luglio 2020, l’appellante e le appellanti incidentali argomentano ulteriormente in ordine alle proprie conclusioni.
14. Con memoria depositata in data 2 settembre 2020 le appellanti incidentali precisano tra l’altro che l’inammissibilità dell’appello proposto avverso l’ordinanza di correzione dell’errore materiale comporterebbe l’inammissibilità dell’appello proposto verso la sentenza definitiva, in quanto avente ad oggetto la pronuncia non corretta.
15. Con ordinanza n. 6885/2020 la Sezione, ritenendo necessario un approfondimento istruttorio relativo alla metodologia di computo degli effetti economico-finanziari eziologicamente riconducibili alla mancata assegnazione della postazione di trasmissione di Monte Penice e relative frequenze, dispone consulenza tecnica d’ufficio, formulando i seguenti quesiti: “Ad integrazione e ‒ ove occorra ‒ correzione delle risultanze peritali depositate nel giudizio di primo grado, ricostruisca il CTU, in termini di alta probabilità logico-scientifica, il nesso di causalità tra l’inadempimento imputato all’Amministrazione (mancata assegnazione della postazione di trasmissione di Monte Penice) e i danni asseritamente subiti dalle società appellate, tenendo conto dei seguenti indici contestualizzati all’epoca dei fatti, e segnatamente: 


i) l’effettiva capacità trasmissiva di Centro Europa 7 s.r.l. in liquidazione ed Europa Way s.r.l.;


ii) la sostenibilità del programma aziendale che le predette società avevano inteso realizzare (obbligandosi alla copertura del 70% della popolazione) con i contratti di fornitura infragruppo allegati in atti, avuto riguardo alla tecnologia a disposizione delle società fornitrici (TVR VOXSON s.r.l. e ARKIMEDIA s.r.l.) e della capacità operativa di queste ultime sul versante nazionale e locale;


iii) l’effettiva posizione di mercato delle società appellate, quanto a prezzi praticabili e utili conseguibili; 


Con riguardo invece alla corretta delimitazione dell’area e della popolazione che non sarebbe stata coperta in virtù dell’inadempimento dell’Amministrazione, dica altresì il CTU, se la mancata assegnazione del predetto canale avrebbe costituito la ragione unica e determinante del mancato avvio delle trasmissioni, a causa dell’impossibilità di raggiungere il 70% della popolazione ‒ così come sostenuto dalle società appellate ‒, ovvero se la gran parte di tale popolazione avrebbe potuto essere raggiunta con le frequenze disponibili, anche mediante l’utilizzazione di altri impianti dei quali le società ricorrenti avevano la disponibilità, ovvero facendo ricorso all’affitto di impianti di altri operatori ( avvalendosi delle speciali disposizioni di legge e di regolamento che prevedono l’obbligo di consentire ad altre emittenti la capacità trasmissiva posseduta in eccedenza), cosicché il preteso inadempimento dell’Amministrazione avrebbe impedito alle ricorrenti di raggiungere soltanto 1.487.450 abitanti, e perciò una quota non influente sul raggiungimento del limite del 70% della popolazione nazionale, come sostenuto dall’Amministrazione”.
16. Concessa una proroga per l’espletamento sopra indicato con ordinanza n. 1722/2021, il CTU deposita la relazione in data 20 luglio 2021, nella quale il CTU risponde al quesito sottopostole, sulla scorta di una analisi qualitativo-descrittiva e ad elaborazioni di tipo quantitativo-numerico e di una sotto ripartizione in cinque distinte articolazioni.
16.1. La prima porzione del quesito è rappresentata dall’individuazione del nesso di causalità tra l’asserito inadempimento del Ministero, legato alla mancata assegnazione della postazione di trasmissione di Monte Penice, e gli eventuali danni arrecati alle società Europa Way e Centro Europa 7. In relazione a ciò viene in evidenza il provvedimento adottato dal Ministero in data 11 dicembre 2008, che consentiva alla società Centro Europa 7 l’esercizio del Canale 8 VHF per l’attività di radiodiffusione televisiva in ambito nazionale, di cui al decreto ministeriale 28 luglio 1999, da utilizzare in tecnica analogica e/o digitale e il successivo accordo ex art. 11, l. n. 241/1990, tra le stesse parti con il quale si conveniva che: «il Ministero, ad integrazione della rete SFN operante sul canale 8 VHF, già assegnato con provvedimento dell’11 dicembre 2008, assegnerà a Centro Europa 7 s.r.l., con successivi appositi provvedimenti conformi al presente accordo, per l’utilizzo in tecnica digitale, sin da subito, le risorse frequenziali indicate negli Allegati Tecnici “A” e “B” (…), ubicate nelle aree territoriali in cui è già avvenuto lo switch-off e si impegna ad assegnare le altre risorse frequenziali ubicate nelle rimanenti aree territoriali a decorrere dalle singole date di switch-off, previste dal decreto ministeriale 10 settembre 2008» inoltre «le frequenze indicate negli Allegati Tecnici “A” e “B” (…) devono consentire a Centro Europa 7 di illuminare senza interferenze tutte le aree di copertura relative ai siti da cui la Rai trasmette in banda VHF-I o VHF-II, anche atteso che Centro Europa 7 utilizzerà gli stessi sistemi radianti della Rai…». Tra gli impianti citati vi era quello di Monte Penice e successivamente venivano assegnate ulteriori risorse frequenziali in Piemonte Occidentale, Trentino Alto Adige, Lazio e Campania. In definitiva, Centro Europa 7 trasmettendo sul canale 8 VHF solo in tecnica digitale non avrebbe potuto realizzare una rete effettivamente fruibile a livello nazionale. Stante, peraltro, la differenza tra “copertura” ed “effettiva ricevibilità del servizio”, quest’ultima potesse essere realizzata  solo mediante assegnazione a favore di Centro Europa 7 di altre frequenze integrative ( c.d.“cerotto”) in Banda UHF in tutte le aree di servizio degli impianti individuati negli allegati A e B all’Accordo del 2010. Ma dopo le prime assegnazioni delle frequenze integrative per le aree del Piemonte Occidentale, del Trentino Alto Adige, del Lazio e della Campania, il Ministero non aveva più provveduto ad attribuire ad Europa Way tali frequenze, previste nell’Accordo del 2010, e sempre il Ministero non provvedeva ad adempiere correttamente a quanto statuito in sede di accordo, omettendo di assegnare la frequenza integrativa su Monte Penice.
16.1.1. Da qui la sussistenza del nesso di causalità tra la condotta del Ministero e il fatto causativo dei danni a carico delle appellanti incidentali, che consente al CTU di passare alla quantificazione del danno sub specie lucro cessante di Europa Way per gli anni 2011 e 2012. Al riguardo il consulente concorda con la scelta del CTU di primo grado di prendere in considerazione i valori medi delle società assimilabili sia perché Europa Way non ha mai effettivamente operato sul mercato sia perché risulta poco aderente alla realtà pensare che una società possa avere un pre-tax profit margin pari al 99% dei ricavi conseguiti. Rispetto al valore utilizzato dal CTU di primo grado, però, ritiene di individuare quale parametro l’Ebit, che rappresenta il valore del margine operativo lordo al netto di componenti negative di reddito della gestione non caratteristica e di considerare l’intero campione di imprese considerate comparables e non solo quelle con un risultato d’esercizio positivo al fine di avere una migliore armonizzazione dei risultati ed un insieme di aziende più numeroso e più rappresentativo del settore e della tipologia di business. Pertanto, il CTU ritiene che la stima del lucro cessante possa essere individuata prendendo in considerazione il suddetto valore di bilancio per gli esercizi 2011 e 2012 in linea con i valori medi dei comparables, nello specifico pari all’11% nel 2012 e del 5% nel 2011. Pertanto, secondo il CTU il maggior Ebit che avrebbe potuto ottenere Europa Way nel 2011 risulta pari ad €. 2.687.592,00 mentre per il 2012 ad €. 6.323.977,00 per un totale danno da lucro cessante nei confronti di Europa Way generato dall’inadempimento da parte del Ministero per il 2011 ed il 2012 pari ad €. 9.011.569,00.
16.1.2. In relazione, invece, alla quantificazione del lucro cessante di Europa 7 il consulente conferma la bontà della metodologia utilizzata dal CTU di primo grado, ricavando il lucro cessante attraverso la somma, per gli esercizi 2011 e 2012, dei maggiori ricavi e dei maggiori costi stimati e giungendo ad una stima nulla per l'esercizio 2011 (anno in cui, secondo le stime condotte, la Società avrebbe conseguito una perdita economica) e pari a €. 8.588.419,17 per l’intero esercizio 2012.
16.1.3. In relazione alla quantificazione del danno emergente di Centro Europa 7 il consulente concorda con quanto stabilito dal CTU di primo grado, giungendo alla stessa stima ossia a complessivi €. 2.736.000,00 circa, di cui €. 1.511.000,00 riferibili al 2011 ed €. 1.225.000,00 riferibili al 2012.
16.2. Una seconda parte del quesito viene individuata dal consulente nella valutazione della capacità trasmissiva di Centro Europa 7 ed Europa Way. Al riguardo, il consulente evidenzia che nella prima C.T.U. questa capacità trasmissiva risulta concordata tra le parti pari a 40,2 megabit/s su tutto il territorio nazionale ed è suffragata dall’attestazione rilasciata dalla Broadcast Solution s.r.l., sicché non vi sono ragioni perché venga rimessa in discussione.
16.3. Una terza parte del quesito consiste nell’individuazione della sostenibilità del programma aziendale che le predette società avevano inteso realizzare (obbligandosi alla copertura del 70% della popolazione) con i contratti di fornitura infragruppo allegati in atti, avuto riguardo alla tecnologia a disposizione delle società fornitrici (TVR VOXSON s.r.l. e ARKIMEDIA s.r.l.) e della capacità operativa di queste ultime sul versante nazionale e locale. Il consulente rammentata la distinzione tra “copertura” ed “effettiva ricevibilità da parte degli utenti”. Chiarisce che per “potenzialità di business di una pay tv” debba intendersi la capacità di una azienda, operante nel settore delle trasmissioni televisive, di creare un modello di business valido sostenuto da una adeguata campagna pubblicitaria al fine di attrarre il maggior numero di utenti tra quelli in grado di usufruire del servizio di antenna. Pertanto, una cosa è garantire ad una azienda cliente come Arkimedia o TVR Voxson di poter raggiungere il 70% della popolazione, fattispecie possibile solo con gli adeguati strumenti di trasmissione forniti dal Ministero, altro è far sì che gli utenti, certamente coperti dalla rete, possano abbonarsi ad una utenza televisiva a pagamento di nuova costituzione e raggiungere un risultato aziendale congruo che sicuramente sarà ben lontano dal 70% della popolazione. Pertanto, secondo il consulente, la mancata assegnazione della postazione di Monte Penice ha impedito a Europa Way e Centro Europa 7 di poter raggiungere il 70% delle utenze della popolazione italiana. Allo stesso tempo, tuttavia, considerando il modello di business impostato e seguito dalle odierne appellate (la pay tv) il raggiungimento del 70% delle utenze della popolazione italiana, secondo il parere del consulente, non può essere il parametro adeguato per fornire indicazioni sulla sostenibilità del programma aziendale. Al fine di individuare la sostenibilità del programma aziendale delle odierne appellate sarebbe più opportuno valutare il numero di apparecchi venduti e l’ammontare degli investimenti in tecnologia e pubblicità. Ne consegue che le stime di danno effettuate non debbano essere ulteriormente modificate.
16.4. Una quarta parte del quesito è data dall’individuazione dell’effettiva posizione di mercato delle società appellate, quanto a prezzi praticabili e utili conseguibili, della quale, però, il consulente dichiara di aver tenuto conto in sede di commisurazione delle voci di danno, la cui stima non merita, quindi, di essere ulteriormente modificata.
16.5. L’ultima parte del quesito concerne la corretta delimitazione dell’area e della popolazione che
non sarebbe stata coperta in virtù dell’inadempimento dell’Amministrazione, e in particolare, se la mancata assegnazione del predetto canale avrebbe costituito la ragione unica e determinante del mancato avvio delle trasmissioni, a causa dell’impossibilità di raggiungere il 70% della popolazione ‒ così come sostenuto dalle società appellate ‒, ovvero se la gran parte di tale popolazione avrebbe potuto essere raggiunta con le frequenze disponibili, anche mediante l’utilizzazione di altri impianti dei quali le società ricorrenti avevano la disponibilità, ovvero facendo ricorso all’affitto di impianti di altri operatori (avvalendosi delle speciali disposizioni di legge e di regolamento che prevedono l’obbligo di consentire ad altre emittenti la capacità trasmissiva posseduta in eccedenza), cosicché il preteso inadempimento dell’Amministrazione avrebbe impedito alle ricorrenti di raggiungere soltanto 1.487.450 abitanti, e perciò una quota non influente sul raggiungimento del limite del 70% della popolazione nazionale, come sostenuto dall’Amministrazione. Sul tema il consulente giunge alla conclusione che se il ministero avesse adempiuto a quanto pattuito nell’accordo del 2010 ed esattamente l’assegnazione delle risorse frequenziali indicate negli Allegati Tecnici A e B ubicate nelle diverse aree territoriali le odierne appellate avrebbero potuto raggiungere il 70% della popolazione. Altro discorso va però fatto rispetto al modello di business, perché tramite la pay tv Centro Europa 7, pur raggiungendo il 70 % della popolazione non avrebbe comunque potuto permettere a tutti gli utenti di fruire dei propri contenuti in quanto gli stessi sono a pagamento e necessitano di decoder e scheda per poter essere accessibili. Pertanto, il consulente ritiene di non dover ulteriormente modificare la quantificazione del danno già operata.
16.6. Acquisite le osservazioni dei ctp di parte, il consulente conferma le proprie conclusioni, individuando le seguenti voci di danno: a) Europa Way s.r.l. lucro cessante dall’1 gennaio 2011 al 28 giugno 2012 pari ad euro 5.788.940,03; b) Centro Europa 7 s.r.l. lucro cessante dall’1 gennaio 2011 al 28 giugno 2012 pari ad euro 4.211.854,88; Centro Europa 7 s.r.l. danno emergente dall’1 gennaio 2011 al 28 giugno 2012 pari ad euro 2.111.380,36.
17. In vista dell’odierna udienza l’amministrazione appellante deposta memoria nella quale argomenta in ordine all’infondatezza dell’eccezione di inammissibilità degli appelli fondata sul presupposto che l’appello avverso la sentenza corretta con l’ordinanza del Tar n. 9871/2018, anziché sottoporre a censura - nel merito – la sentenza corretta, si rivolge contro l’ordinanza di correzione, ritenendo che erroneamente il Tar avrebbe erroneamente adottato un’ordinanza di correzione dell’errore materiale. Al riguardo, l’appellante evidenzia che la decisione sulla correzione non costituirebbe una decisione sostitutiva di quella già contenuta nella sentenza. Del resto, l’art. 288 c.p.c. comma 4, prevedrebbe che: “le sentenze possono essere impugnate relativamente alle parti corrette nel termine ordinario decorrente dal giorno in cui è stata notificata l'ordinanza di correzione”. Ancora la sentenza corretta sarebbe stata censurata non già per vizi meramente processuali, bensì per insussistenza, nel merito, dei presupposti dell’invocato errore, con la conseguenza che illegittimamente il Tar avrebbe ritenuto di modificare il risultato numerico della quantificazione del danno.
Quanto, invece, alle conclusioni raggiunte dal CTU l’appellante lamenta che la relazione tecnica non conterrebbe alcun elemento nuovo e diverso che possa integrare e supportare le conclusioni delle precedenti, sicché resterebbero sostanzialmente insoddisfatte le ragioni che avevano indotto a disporre una terza perizia. Sarebbe, infatti, mancato un accertamento del nesso di causalità in termini di alta probabilità logico-scientifica tra la mancata assegnazione della postazione di trasmissione di Monte Penice ed i pretesi danni delle società appellate.
Le criticità della relazione tecnica si appunterebbero: a) sulla individuazione della posizione di mercato delle società appellate. Il consulente d’ufficio, infatti, avrebbe confermato gli elaborati calcoli del precedente c.t.u. sul lucro cessante delle società appellate, sulla base di elementi quali il pre-tax profit margin, l’Ebitda margin, l’ Ebit margin ed il Net profit margin. Sebbene non vi siano
ragioni per contestare la correttezza dei calcoli eseguiti, non sarebbe corretto il fondamento della determinazione di assumere come dati di riferimento i bilanci di società con elevato potere di mercato come quelle del gruppo RAI, Mediaset, TIMB e SKY, risultando difficile ritenere che una società nuova entrante, che avrebbe elaborato un progetto di pay-tv e si sarebbe proposta di trasmettere pochi programmi su materie specialistiche, possa essere comparata ad operatori di elevata potenza economica che trasmettono programmi generalisti in chiaro. Parimenti apodittico sarebbe il fondamento dei calcoli relativi ai prevedibili profitti derivanti dalla vendita di 200.000 decoder; b) quanto alla capacità trasmissiva, individuata in tecnica DVB-T2, esattamente in 40,2 Mbps (Megabit per secondo), il consulente avrebbe rappresentato di non essere in grado di replicare alle osservazioni del consulente di parte dell’amministrazione, perché la questione esula dalle sue competenze specialistiche; c) quanto alla sostenibilità del programma aziendale e alla responsabilità dell’Amministrazione, il consulente avrebbe condiviso le conclusioni dei precedenti consulenti d’ufficio, che avevano aderito alle prospettazioni delle società ricorrenti, secondo cui il programma di realizzare una pay tv low cost di alta qualità, grazie all’utilizzo dell’avveniristico standard di trasmissione DVBT-2, fosse senz’altro realizzabile e sia stato impedito solo dalla mancata assegnazione di frequenze aggiuntive dall’impianto di Monte Penice, che avrebbe consentito di realizzare la condizione contrattuale di raggiungere il 70% della popolazione. Nella relazione difetterebbe una valutazione in ordine alla effettiva sostenibilità del programma aziendale delle società appellate. Inoltre, la difficoltà legata al fatto che i programmi televisivi programmati non potessero essere immediatamente ricevuti da una parte degli utenti per un problema di orientamento delle antenne, si sarebbe potuta superare attraverso la presentazione del previsto piano radioelettrico al Ministero, l’acquisto di frequenze aggiuntive sul canale UHF facilmente reperibili sul mercato, o – ancor più semplicemente – offrendo un adeguato servizio di supporto tecnico agli utenti che avessero inteso sottoscrivere abbonamenti, con acquisto di decoder e relative schede.
18. Con memoria depositata in vista dell’odierna udienza le appellanti incidentali insistono nelle proprie conclusioni, riportando i motivi di critica alle statuizioni espresse dal giudice di prime cure e alle valutazioni sfavorevoli contenute nella relazione del CTU in ordine alla meno favorevole determinazione dell’ammontare del danno da loro formulata: a) in relazione alle singole voci; b) in relazione al periodo di riferimento che le appellanti incidentali ritengono dovrebbe essere esteso sino al 23 maggio 2013; c) in relazione all’omesso riconoscimento della rivalutazione monetaria e degli interessi sulle somme rivalutate. Con memoria di replica, infine, le appellanti incidentali contestano i rilievi critici operati dall’amministrazione appellante in ordine: a) all’individuazione della propria posizione di mercato; b) alla propria capacità trasmissiva; c) alla sostenibilità del proprio programma aziendale e alla responsabilità dell’Amministrazione.
19. Preliminarmente, deve essere disposta la riunione degli appelli in esame, trattandosi di mezzi di impugnazione aventi ad oggetto distinte pronunce, che hanno definito, però, lo stesso contenzioso tra le stesse parti del giudizio, da qui l’evidente sussistenza di una connessione soggettiva e oggettiva, che ne impone la trattazione congiunta, così come, peraltro, richiesto dalle stesse parti.
20. Tanto premesso è necessario esaminare l’eccezione spiegata dalle appellanti incidentali che evidenziano l’inammissibilità degli appelli principali in ragione del fatto che l’appello avverso la sentenza corretta con l’ordinanza del Tar n. 9871/2018, anziché sottoporre a censura - nel merito – la sentenza corretta, si rivolge contro l’ordinanza di correzione, censurando nel rito, il procedimento che, a monte, ne ha determinato l’emenda. L’eccezione è infondata e non merita di essere accolta.
Il c.p.a. disciplina la correzione dell’errore materiale all’art. 86. Detta norma si limita a regolare il contenuto della domanda per la correzione, la competenza del decidere, le forme e la modalità della decisione, non contemplando alcuna regola che riguardi l’impugnazione della decisione. Pertanto, ai sensi dell’art. 39, comma 1, c.p.a. vale il rinvio esterno alle disposizioni del c.p.c. e nella fattispecie al comma 4 dell’art. 288 c.p.c. secondo il quale: “Le sentenze possono essere impugnate relativamente alle parti corrette nel termine ordinario decorrente dal giorno in cui è stata notificata l'ordinanza di correzione”. La disposizione citata si inserisce armonicamente nel corpo delle regole dell’appello nel giudizio amministrativo, rispettandone il principio devolutivo secondo il thema decidendi contenuto all’interno dell’appello e il principio di economicità dei mezzi processuali, teso ad evitare inutili ripetizione dei mezzi di gravame già esperiti. Ne deriva che qualora una parte abbia proposto appello avverso una sentenza e la stessa successivamente alla proposizione del gravame risulti oggetto di correzione per errore materiale da parte del primo giudice è sufficiente impugnare nel termine ordinario dell’appello la sola correzione, risultando del tutto superfluo proporre un’impugnazione che reiteri le doglianze portate avverso i capi della sentenza diversi da quello oggetto della correzione.
Oltre a ciò deve rilevarsi che l’eccezione non risulta fondata nemmeno nella parte in cui sostiene che il vizio denunciato sarebbe di mero rito. Una piana lettura del gravame, infatti, consente di apprezzare una doglianza con la quale si contesta che vi fossero i presupposti per la correzione dell’errore materiale. La doglianza in questione, però, non è meritevole di accoglimento. Com’è noto, infatti, secondo la costante giurisprudenza di questo Consiglio (cfr. ex plurimis, Cons. St., Sez. IV, 20 febbraio 2020, n. 1270) l'errore materiale di sentenza, come tale suscettibile di correzione, è quello che riguarda la manifestazione del pensiero all'atto della formazione del provvedimento e che si risolve in una fortuita divergenza fra il giudizio e la sua espressione letterale, cagionata da mera svista o disattenzione nella redazione della sentenza e, come tale, percepibile e rilevabile ictu oculi; è quindi da ritenere inammissibile la richiesta di correzione dell'errore materiale che abbia in maniera preponderante il contenuto concreto di una ulteriore e non consentita impugnazione ordinaria. Nella fattispecie il giudice di prime cure si è limitato a correggere una chiara svista nella redazione della sentenza, evidenziando come in parte motiva dichiarava di volersi attenere alle risultanze della CTU integrativa disposta quanto alla determinazione dei danni, ma errava nel trascrivere le somme contenute nella tabella redatta dal CTU. È indubbio che la fattispecie in questione riguardi una mera svista, che va corretta nelle forme previste dal citato art. 86 c.p.a., non essendovi necessità di interporre appello.
Per le stesse ragioni non può, invece, condividersi quanto sostenuto in sede d’appello da parte dell’amministrazione avverso la pronuncia di correzione del TAR. Pertanto, il correlato appello deve ritenersi infondato nella parte in cui sostiene l’erroneo utilizzo dello strumento della correzione di errore materiale. Mentre, deve dichiararsi improcedibile per sopravvenuto difetto di interesse l’appello incidentale proposto dalle appellate. In ogni caso il thema decidendi relativo alla corretta liquidazione del danno sofferto dalle appellate deve essere deciso unitamente alla disamina dell’appello principale e di quello incidentale spiegati avverso la sentenza definitiva del primo giudice.
21. Deve a questo punto passarsi ad esaminare l’appello proposto dal Ministero avverso la sentenza non definitiva n. 6193/2017, principiando, però, dalle eccezioni di inammissibilità proposte dalle appellate. Quest’ultime, infatti, evidenziano, da un lato, che l’appello dell’amministrazione nella misura in cui è finalizzato a rimettere in discussione l’accertamento sull’an debeatur è inammissibile, risultando ormai il tema coperto dal giudicato contenuto nella sentenza di questo Consiglio n. 2693/2014, che avrebbe accertato in via definitiva la mancata esecuzione dell’accordo. Dall’altro, pongono in luce l’inammissibilità dei residui motivi dell’appello principale sia per ciò che concerne le critiche portate alle conclusioni del CTU prof. Tiziano Onesti, sia per ciò che riguarda la mancata applicazione da parte del TAR, secondo quanto precedentemente indicato dalla sentenza di questo Consiglio n. 2693/2014, dell’art. 1227 c.c., trattandosi di determinazioni ancora non oggetto di decisione da parte del primo giudice, che proprio con la sentenza n. 6193/2017, aveva individuato un CTU per deliberare in materia.
La soluzione della prima eccezione di inammissibilità passa inevitabilmente per la delimitazione delle statuizioni contenute nella sentenza di questo Consiglio n. 2693/2014. Il cuore della pronuncia, che riepiloga la complessa fattispecie alla base del presente contenzioso, va individuato nel riconoscimento della responsabilità dell’amministrazione per il ritardo nell’adempiere agli obblighi imposti dall’accordo transattivo concluso tra le parti solo per l’impianto di Monte Penice e comunque fino all’emanazione della determina del 28 giugno 2012 e all’approvazione del progetto radioelettrico delle appellate per il CH 28 UHF. “Non si può invece predicare una piena responsabilità del Ministero appellante, in via diretta, per il lungo processo di ricanalizzazione, né per l’immediata attribuzione delle risorse secondarie. Infatti, l’uno non era logicamente possibile uno actu e, certo, non man mano che le appellate redigessero i progetti d’uso degli impianti e dimostrassero la progressiva copertura di rete (anche oltre il minimo indicato nella determina del 2008); e l’altra presupponeva appunto la dimostrazione dello stato d’avanzamento della piena illuminazione senza interferenze”.
Da ciò deriva la fondatezza delle eccezioni di inammissibilità, non potendosi in questa sede rimettere in discussione l’accertamento operato dalla sentenza di questo Consiglio n. 2693/2014, circa la mancata esecuzione dell’accordo in questione nei limiti sopra ricordati, non potendosi, invece, contestare né la mancata applicazione dell’art. 1227 c.c., né la quantificazione dell’ammontare dei danni asseritamente subiti dalle appellate, perché solo con la sentenza definitiva del primo giudice i temi in questione hanno trovato compiuta definizione.
22. Del pari, non merita di essere accolto l’appello incidentale, in ragione della lettura del giudicato di questo Consiglio. Infatti, l’accertamento intervenuto non riguarda come chiarito l’an debeatur, tout court, da parte dell’amministrazione, ma la mancata esecuzione dell’accordo, tanto che resta impregiudicata la corretta applicazione del disposto dell’art. 1227 c.c. Ancora non merita accoglimento la doglianza con la quale si sostiene che il primo giudice avrebbe dovuto valutare l’inadempimento dell’amministrazione sino alla data del 23 maggio 2013, dal momento che la mancata esecuzione dell’accordo transattivo tra le parti viene attestata da questo Consiglio sino all’emanazione della determina del 28 giugno 2012, sicché non residua alcuno spatium deliberandi per un’estensione dell’accertamento della responsabilità dell’amministrazione per un periodo temporale successivo a detta data. Non solo la portata del giudicato è tale nell’individuare un torno temporale chiaramente definito per il solo periodo 1° gennaio 2011 – 28 giugno 2012, da imporre un calcolo proporzionale nella stima dei danni, risultando sotto questo profilo corrette le conclusioni alle quali è giunto il giudice di prime cure.
Allo stesso tempo non merita condivisione l’ultima doglianza con la quale si contestano i criteri di liquidazione del danno per le ragioni sopra indicate, ossia il fatto che la pronuncia non definitiva non contiene alcuna statuizione definitiva sul detto tema.
24. Pertanto, l’appello principale è da dichiararsi inammissibile, mentre l’appello incidentale deve essere respinto.
25. Può a questo punto passarsi all’esame degli appelli con i quali le parti aggrediscono la sentenza definitiva del giudice di prime cure.
25.1. Non vi è interesse alla decisione del primo motivo di appello, dal momento che la Sezione con ordinanza n. 6885/2020 ha ritenuto necessario disporre una nuova consulenza tecnica d’ufficio ad integrazione e correzione delle risultanze peritali depositate nel giudizio di primo grado, sicché il diritto di difesa dell’amministrazione risulta pienamente garantito dal supplemento istruttorio disposto e dalla possibilità di criticare ex novo le conclusioni raggiunte dal consulente del giudice.
25.2. Il secondo e il terzo motivo di appello non meritano di essere accolti in forza di quanto emerge dalla documentazione acquisita agli atti del presente giudizio e dalla relazione di CTU di seconde cure. In entrambi i motivi, in definitiva si contestano le conclusioni raggiunte dal CTU di primo grado, evidenziandosi, da un lato, che sarebbe erronea la presunzione posta a fondamento delle conclusioni della relazione del consulente secondo la quale le società appellate avrebbero attivato le trasmissioni televisive in ambito nazionale in virtù dei contratti stipulati con alcuni fornitori di contenuti, qualora avessero avuto la disponibilità dell’impianto di Monte Penice. Dall’altro, che non sarebbe in alcun modo provato che il danno sarebbe derivato dalla mancata assegnazione  del canale aggiuntivo per l’impianto di Monte Penice, che avrebbe comportato l’impossibilità di raggiungere il 70% della popolazione.
Quanto al primo dei citati aspetti a fronte del chiaro inadempimento a quanto statuito in sede di accordo da parte dell’amministrazione, oramai accertato in via definitiva, le società appellate hanno fornito un elemento di prova per contribuire a determinare i danni sofferti, mercé il deposito di contratti di fornitura di servizi di trasmissione tra: a) Europa Way e Arkimedia S.r.l. per “I like music”; b) tra Europa Way e Arkimedia S.r.l. per “I like TV”; c) tra Europa Way e Centro Europa 7; d) Europa Way e TVR Voxon S.p.A. per “Parliamo di caccia”; e) Europa Way e TVR Voxon S.p.A. per “Parliamo di pesca”, dimostrando in questo modo che erano in procinto di avviare la propria attività imprenditoriale. È evidente, che nella fattispecie si tratta di offrire una prova su un evento futuro, che in quanto tale va apprezzato in termini di probabilità e non in termini di certezza. In definitiva, il creditore danneggiato deve limitarsi a dimostrare la sussistenza di una situazione imprenditoriale idonea ad avviare l’attività ostacolata dall’inadempimento. In questo senso, non può che farsi ricorso ad una dimostrazione presuntiva della sussistenza delle condizioni per ritenere che il ritardo nell’adempimento da parte dell’amministrazione costituisca causa del danno a fronte del comportamento, sotto questo profilo, diligente da parte del creditore premuratosi di attivare quelle ulteriori relazioni negoziali necessarie per l’avvio effettivo della propria attività. Nella fattispecie i contratti di fornitura in questione non si atteggiano, quindi, a presunzioni ma ad elementi di prova concreta, che contribuiscono a dimostrare in via ipotetica che l’attività sarebbe iniziata se l’amministrazione avesse tempestivamente adempiuto a quanto dedotto in sede di accordo.
Quanto, invece, al secondo profilo si contesta che il danno sarebbe derivato dalla mancata assegnazione della del canale aggiuntivo per l’impianto di Monte Penice, che avrebbe comportato l’impossibilità di raggiungere il 70% della popolazione, evidenziandosi come: i) le controparti non avrebbero mai intrapreso nessuna attività di impresa televisiva a livello nazionale neppure dopo avere ottenuto in sovrabbondanza le risorse frequenziali pretese; ii) il giudice di prime cure non avrebbe considerato che i contratti da cui da cui sarebbe dipeso l’avvio dell’attività trasmissiva non fornivano nessuna garanzia di affidabilità, come si evincerebbe dall’analisi della capacità operativa delle fornitrici, identificabili nelle società TVR VOXSON e ARKIMEDIA; iii) i contratti di cui trattasi avrebbero previsto un modello di business assolutamente inverosimile, fondato sul ricorso ad una tecnologia (DT2) non ancora introdotta sul mercato con impiego di strumentazioni (decoder) non conformi agli standard adottati sul piano internazionale; iv) il Ctu e il Tar avrebbero, inoltre, totalmente ignorato le argomentate deduzioni del consulente tecnico di parte dell’amministrazione, ing. Frullone, che con note del 24/11/2017 e del 17/03/2018, avrebbe evidenziato l’infondatezza della tesi su cui si è fondata la domanda risarcitoria, secondo cui l’indisponibilità dell’impianto di Monte Penice avrebbe impedito di coprire una popolazione di circa 11.400.000 abitanti e di raggiungere quindi la quota del 70% della popolazione nazionale, che costituiva il livello minimo per l’esecuzione dei contratti stipulati con i fornitori di servizi; v) la stima dei pretesi danni sarebbe manifestamente incongrua e sproporzionata.
Ora in disparte il rilievo sulla congruità della stima dei danni, che verrà trattato in seguito nell’esaminare le risultanze della CTU, nessuno dei predetti rilievi meria di essere accolto.
Non il primo, dal momento che in questa sede il thema decidendi concerne le conseguenze del ritardo nell’adempimento dell’accordo concluso dall’amministrazione nel periodo di tempo individuato nel giudicato di questo Consiglio a causa della mancata assegnazione delle frequenze ivi prevista, sicché la circostanza che in seguito le controparti non avrebbero mai intrapreso nessuna attività di impresa televisiva a livello nazionale non è causa scusante del comportamento serbato dall’amministrazione.
Non il secondo dal momento che dall’esame dei contratti conclusi con i fornitori di servizi non si evince un difetto della capacità operativa di quest’ultimi, e, infatti, è emerso che:
- il contratto con Centro Europa 7 S.r.l., società che controlla al 100% Europa Way S.r.l., è stato stipulato in data 28 dicembre 2010 con durata fino al 31 dicembre 2013 e riguarda la messa a disposizione di 22 Mbit/s, senza soluzioni di continuità per sette giorni a settimana per ventiquattro ore al giorno; il corrispettivo annuo è fissato in €. 1.250.000,00 per Mbit/s fino al 31 dicembre 2011 e in €. 1.400.000,00 per Mbit/s per il 2012. Il citato corrispettivo era condizionato al raggiungimento della ricevibilità del segnale da parte del 70% della popolazione e, comunque, di tutta la Lombardia tramite un impianto UHF da Monte Penice;
- i due contratti con Arkimedia S.r.l., stipulati in data 4 febbraio 2011 per i canali ""I like TV” e ""I like Music"" in relazione al periodo intercorrente tra il 1° marzo 2011 ed il 31 dicembre 2013, riguardano la messa a disposizione di complessivi 9 Mbit/s, senza soluzione di continuità per sette giorni a settimana per ventiquattro ore al giorno; anche in questo caso, il corrispettivo - stabilito su base annua in €. 1.500.000,00 per Mbit/s – risulta essere subordinato al raggiungimento della ricevibilità del segnale da parte del 70% della popolazione e comunque in tutta la Lombardia tramite impianto UHF da Monte Penice;
- i due contratti con T.V.R. Voxson S.p.A., stipulati in data 27 dicembre 2010 per i canali ""Parliamo di caccia"" e ""Parliamo di pesca"" riferiti al periodo compreso tra il 1° marzo 2011 e il 31 dicembre 2013, riguardano la cessione di una porzione di capacità trasmissiva pari complessivamente a 9 Mbit/s; il corrispettivo, stabilito su base annua, risulta fissato in €. 1.500.000,00 per Mbit/s, subordinato al raggiungimento della ricevibilità del segnale da parte del 70% della popolazione e comunque in tutta la Lombardia tramite impianto UHF da Monte Penice.
Inoltre, come correttamente rilevato dalle appellate sia TVR Voxson che ARKIMEDIA avrebbero immediatamente potuto trasmettere, anche in ambito nazionale, «mediante presentazione di una dichiarazione, ai sensi e con le modalità di cui all'articolo 25 del decreto legislativo 1° agosto 2003, n. 259», così come previsto dall’art. 31 del d.lgs. n. 177/2005, ratione temporis vigente.
Non il terzo, atteso che la sostenibilità del modello di business individuato dalle appellate risulta confermato dalle condivisibili conclusioni del consulente di primo e di secondo grado, che trae detto convincimento dal confronto con i potenziali concorrenti SKY Italia e Dahlia TV, entrambi operatori di pay tv. Né un elemento di segno opposto può trarsi dalla scelta di utilizzare un decoder in grado di ricevere tanto il segnale DVB-T quanto il segnale DVB-T2. Del resto questa scelta, sebbene legata alla necessità di commercializzare insieme decoder e abbonamenti, da un lato non è certo nuova nel settore dei servizi di intrattenimento televisivo e, inoltre, si traduce in una differenziazione della propria offerta rispetto a quella dei potenziali concorrenti, che il mercato avrebbe potuto premiare, specie in ragione del fatto che il modello di business individuava un target più modesto rispetto a quello di altre concorrenti, come chiarito dal consulente e che trova un aggancio concreto nel numero di decoder e smart card prenotate.
Non il quarto, dal momento che dall’esame dei documenti e dalle conformi conclusioni raggiunte nelle consulenze di primo e di secondo grado emerge che ove il Ministero non fosse risultato inadempiente all’assegnazione delle frequenze, tra cui quella da Monte Penice, senza la quale il segnale diveniva non ricevibile da circa 11 milioni di residenti, si sarebbe raggiunta una copertura di almeno il 70% della popolazione nazionale. All’epoca, infatti, non vi erano utenti in possesso di antenne riceventi in VHF - III orientate verso la postazione di Monte Penice, ma solo antenne di I banda VHF e di IV banda UHF, che non erano in grado di ricevere le trasmissioni in VHF – III (fatta esclusione per circa 40 mila abitanti residenti in piccoli bacini di utenza della Lombardia, serviti utilizzando la banda VHF – III).
Di qui, l’impossibilità, per le due società di avviare la propria attività imprenditoriale, per effetto della mancata assegnazione della frequenza integrativa su Monte Penice.
25.3. Può, quindi, passarsi all’esame dei motivi dell’appello principale e degli appelli incidentali con i quali si contestano la stima dei danni stimati dal CTU di primo grado e delle argomentazioni utilizzate dalle parti per contrastare le risultanze della consulenza di secondo grado.
L’amministrazione appellante sostiene che la stima dei pretesi danni sarebbe manifestamente incongrua e sproporzionata, in quanto non risulta che la CENTRO EUROPA 7 s.r.l. abbia stipulato contratti con altri operatori di rete nazionali. Pertanto, sarebbe arduo pensare che dopo appena un anno e mezzo di esercizio ad accesso condizionato si potessero conseguire utili così alti come quelli ipotizzati dal CTU, assumendo a parametro di riferimento Società che, come Persidera, sono presenti sul mercato televisivo da molti più anni e che da ben più anni nel contesto televisivo. Il parametro di riferimento sarebbe dovuto essere non SKY Italia, operante da circa trenta anni, come operatore satellitare, ma Dahlia TV, che pur avendo un modello di business analogo a quello delle appellate sarebbe stata messa in liquidazione dai soci a causa dei risultati negativi della vendita degli abbonamenti. Con riferimento, invece, alle conclusioni raggiunte dal CTU di secondo grado, il Ministero: a) contesta la scelta di assumere come dati di riferimento i bilanci di società con elevato potere di mercato come quelle del gruppo RAI, Mediaset, TIMB e SKY; b) valuta come apodittico il fondamento dei calcoli relativi ai prevedibili profitti derivanti dalla vendita di 200.000 decoder.
Le appellanti dal canto loro lamentano la non corretta determinazione del danno da parte del primo giudice, in quanto: i) non si sarebbe pronunciato sugli ulteriori danni subiti da Centro Europa 7 nelle more del giudizio, pari a 1.335.779 euro; così come per Europa Way pari a 2.386.158 euro; ii) non avrebbe adeguatamente preso in considerazione la perizia del dott. Buccarelli e il metodo alternativo di computo dei danni ivi prospettato; iii) quanto al lucro cessante di Europa Way non avrebbe accolto la richiesta di correggere al rialzo la quantificazione dei danni calcolandola «sulla base dei risultati economici evidenziati nella Perizia Spaziani o, in subordine, ma senza recesso dalla precedente richiesta, sulla base dell’EBITDA margin medio dei comparables o, in ulteriore subordine, sulla base dell’EBIT margin medio dei comparables». Nella CTU di secondo grado il consulente avrebbe mutato il punto relativo al criterio fondamentale (key-driver), ritenendo che rispetto al pre-tax profit margin (preso a parametro dal prof. Onesti) fosse più appropriato tenere presente il c.d. Ebit (Earning before interest and taxes), ma al contempo ha modificato pure i c.d. comparable, inserendo anche le imprese con risultato d’esercizio negativo (con l’effetto di abbassare il valore dell’Ebit medio di riferimento). La CTU Paoloni, in particolare, da un lato, ha preso in considerazione l’Ebit (anziché l’Ebitda, come richiesto dai CTP); dall’altro lato, lo ha applicato non sui dati della perizia Spaziani (come richiesto dai CTP) bensì sui dati dei comparables; infine, ha inserito tra i comparables anche operatori di rete con risultati negativi, che il CTU Onesti aveva invece escluso, in quanto ritenuti non comparabili con Europa Way. Al contrario, il consulente avrebbe dovuto disporre la liquidazione del lucro cessante di Europa Way sulla base dei dati della (a) perizia Spaziani o, in subordine, ferma restando la coerente ricostruzione dei maggiori ricavi effettuata sia dal CTU Onesti che dalla CTU Paoloni, (b) sulla base dell’Ebitda o, in ulteriore subordine, (c) sull’Ebit dei comparables tenuti presenti dal CTU Onesti. Il consulente di secondo grado ha, inoltre, ritenuto corretta la determinazione dei costi operata dal consulente di primo grado e nel far ciò avrebbe mutuato i vizi di quella determinazione; iv) quanto al lucro cessante di Centro Europa 7, la CTU di primo grado del prof. Onesti ha ridotto, rispetto alla perizia Spaziani, sia il numero dei decoder che Centro Europa 7 avrebbe venduto (portandolo da 200.000 a 150.000), sia il canone di abbonamento all’offerta di Centro Europa 7 (abbattuto del 30%), così finendo con l’annullare del tutto gli utili di Centro Europa 7 per il 2011 e con il decurtare drasticamente quelli per il 2012.
Dal canto suo, la CTU Paoloni ha riportato il numero dei decoder a 200.000 (di conseguenza aumentando l’importo del lucro cessante da risarcire), ma ha confermato la riduzione dell’importo dell’abbonamento. Quest’ultimo dato non sarebbe giustificato atteso che rispetto a Sky l’offerta sarebbe risultata superiore a fronte di un costo di abbonamento da parte di quest’ultima società nettamente superiore; v) quanto al danno emergente di Centro Europa 7, a fronte di un importo pari a 3.367.695 euro per il solo anno 2011, il CTU Onesti, nella relazione del 7.2.2014 (rispetto alla cui liquidazione la successiva perizia, come si è detto, reca un mero “riproporzionamento”), ha riconosciuto in tutto appena 2,736 milioni, nonostante le deducenti abbiano contestato al riguardo che possano considerarsi estranee all’attuazione del «progetto imprenditoriale» di Centro Europa 7 le seguenti spese: “Consulenze tecniche e IT” e “canoni licenze e assistenza software”; “consulenze commerciali”; “pubblicità e promozione”; “spese di logistica” (cruciali per la puntuale consegna dei decoder agli utenti); “assicurazioni”; “diritti e programmi”; “ammortamenti”, “oneri finanziari” e “oneri diversi di gestione”; v) si sarebbero dovuti liquidare a favore di Centro Europa 7 i danni relativi al costo degli oltre 200 mila decoder acquistati nel 2010 ed indispensabili per svolgere, all’epoca dei fatti per cui è causa, l’attività di pay tv, divenuti successivamente incommerciabili.
Nessuna delle critiche sopra esposte merita di essere condivisa. Occorre, al riguardo, premettere che la commisurazione dei danni oggetto dei quesiti sottoposti alle consulenze che si sono succedute nel presente giudizio ha natura convenzionale, ossia poggia su una ricostruzione ipotetica delle perdite subite dalle appellate per un’attività mai intrapresa, misurata facendo ricorso a parametri, che in termini di verosimiglianza illustrano i costi subiti e i mancati guadagni a causa delle conseguenze derivanti dalla mancata tempestiva assegnazione delle frequenze. Lo stesso succedersi delle consulenze ha messo in luce un processo di avvicinamento alla stima complessiva dei danni, che, da un lato, ha affinato – per un processo di progressiva approssimazione - gli strumenti di indagine; dall’altro, ha progressivamente tenuto conto delle ragioni delle parti del giudizio. È evidente, però, che per la natura stessa della tipologia di attività e per la necessità di proporre una misurazione dei danni in termini eventuali non può ambirsi al raggiungimento di una liquidazione dei danni che si presenti in termini di assoluta certezza del risultato. Da qui il necessario ricorso per valutare le conclusioni raggiunte nella relazione del CTU nominato in seconde cure in termini di verifica di logicità e congruenza del complessivo impianto motivazionale adottato per ricavare le voci di danno emergente e lucro cessante spettanti alle appellate.
In particolare, quanto alle critiche avanzate dall’amministrazione appellante circa la scelta da parte del consulente di secondo grado di assumere come dati di riferimento i bilanci di società con elevato potere di mercato come quelle del gruppo RAI, Mediaset, TIMB e SKY. Deve rammentarsi che il consulente di primo grado aveva svolto un’analisi comparativa, analizzando i bilanci di altri operatori di rete assimilabili ad Europa Way, inserendo nel campione di comparable, Telecom Italia Media Broadcasting S.r.l., Rai Way S.p.A. e Rete A S.p.A., escludendo, invece, alte società quali 3Lettronica Industriale S.p.A., Elettronica Industriale S.p.A., Prima TV S.p.A. e Sky Italia S.r.l., per non essere in realtà totalmente paragonabili ad Europa Way.
Dal canto suo il consulente di secondo grado ha ritenuto più idoneo considerare il valore di bilancio per gli esercizi 2011 e 2012 dell’intero campione di imprese considerate comparables e non solo quelle con un risultato d’esercizio positivo al fine di avere una migliore armonizzazione dei risultati ed un insieme di aziende più numeroso e più rappresentativo del settore e della tipologia di business. Quest’ultima scelta risulta senz’altro più corretta, dal momento che trattandosi di un’attività mai iniziata non è possibile affermare il successo dell’iniziativa imprenditoriale e il posizionamento della stessa all’interno del mercato di riferimento. Ancora l’amministrazione appellante censura come apodittico il fondamento dei calcoli relativi ai prevedibili profitti derivanti dalla vendita di 200.000 decoder. La critica concerne gli elementi considerati dal consulente di secondo grado secondo il quale: “per quanto concerne le vendite di decoder, partendo dal dato riportato nel bilancio della Società al 31.12.2011 che indica la rimanenza di circa 200.000 decoder acquistati tra il 2010 e il 2011 con le relative smart card e dalla stima del prezzo medio unitario fornita dal Dott. Spaziani (€. 107,50), si è ritenuto adeguato considerare la vendita di n. 200.000 decoder nel 2011, diversamente da quanto fatto dal Prof. Onesti che ne aveva computati n. 150.000 (in luogo dei 200.000 decoder stimati dalla Società) e di altri n. 100.000 apparecchi (stessa stima della Società e del Prof. Onesti) nel 2012. Alla luce di quanto ipotizzato - i ricavi derivanti dalla vendita dei decoder sono stati valutati in €. 21.500.000,00 per il 2011 e in €. 10.750.000,00 per il 2012;” – la critica  non coglie nel segno, perché aggredisce un elemento che deve prendersi quale presupposto, da un lato dotato di un certo tasso di arbitrarietà ( suscettibile di incidere caso mai sulla liquidazione del danno  in termini equitativi ), dall’altro, compatibile con una valutazione di capacità da parte dell’impresa di penetrazione del mercato secondo la situazione complessiva che illustra la sua strategia progettuale, per consentire la stima di un danno che diversamente non potrebbe essere calcolato. In definitiva, si tratta di una scelta di un parametro che risulta logica e non irrazionale e, pertanto, merita condivisione, così come ogni altra contenuta nella relazione del consulente di seconde cure che resiste, pertanto, ad ogni ulteriore critica da parte dell’amministrazione appellante.
Venendo ora alle doglianze mosse dalle appellate in ordine alla stima dei danni, la relazione del consulente di secondo grado analizza tutti i danni subiti dalle appellate in rigido ossequio al periodo temporale indicato dalla sentenza n. 2693/2014 di questo Consiglio, secondo il mandato ricevuto, non constando l’attuale thema decidendi, di una valutazione per danni prodottisi all’indomani dell’adozione della Determina Dirigenziale del 28 giugno 2012, assegnava alle odierne appellate la frequenza integrativa sul CH 69 UHF da utilizzare dall’impianto di Monte Penice.
Quanto al metodo utilizzato per valutare il lucro cessante di Europa Way è pienamente condivisibile l’affermazione del consulente di secondo grado che ritiene di non poter utilizzare il metodo suggerito dal consulente di parte ossia l’Ebitda medio delle comparables, rettificato con gli ammortamenti effettivi di Europa Way, ovvero, in subordine, di depurare l’Ebit medio delle comparables dall’incidenza degli ammortamenti delle immobilizzazioni immateriali. Ciò in quanto, l’Ebit consente di individuare il valore del margine operativo lordo al netto di componenti negative di reddito della gestione non caratteristica. Né è opportuno dedurre gli ammortamenti, proprio perché si prende in considerazione un valore medio, al fine di mitigare gli effetti delle differenti politiche di investimento adottate dagli stessi comparables. Quanto, invece, al lucro cessante di Centro Europa 7, il consulente di secondo grado ha ribassato il valore della tariffa offerta dalla Società ulteriormente rispetto a quanto fatto dal Dott. Spaziani nella sua valutazione. Questa scelta non è irragionevole, e si giustifica con la fase di start up dell’impresa, ma giustifica anche la scelta del consulente di ritenere che l’impresa sarebbe stata in grado di vendere 200.000 decoder nel 2011 e 100.000 nel 2012, ipotesi che simul stabunt simul cadent. Quanto al danno emergente di Centro Europa 7, si contesta che il consulente di secondo grado non ha preso in considerazione le voci per: spese per servizi, spese per godimento di beni di terzi, ammortamenti, oneri diversi di gestione, oneri finanziari. Questa soluzione, però, è corretta, dal momento che come spiegato dal consulente di secondo grado si tratta di voci di danno frutto di specifiche scelte imprenditoriali che non possono essere computate nel calcolo oggettivo del danno emergente.
In definitiva, deve ritenersi corretta, scevra da vizi logici o matematici, e in grado di resistere ad ogni censura presente negli appelli in esame, la determinazione dei danni operata dal consulente di secondo grado, sicché si ritiene di dover riconoscere ad Europa Way s.r.l. un danno da lucro cessante pari a € 5.788.940,03, a Centro Europa 7 s.r.l. un danno emergente pari a € 2.111.380,36, a Centro Europa 7 s.r.l. un danno da lucro cessante pari a € 4.211.854,88.
25.4. Tanto premesso deve procedersi all’esame del motivo dell’appello dell’amministrazione, che lamenta la mancata applicazione della disciplina dell’art. 1227 c.c. Il motivo è fondato e merita di essere accolto. Dall’esame delle note prodotte dall’amministrazione (nota ministeriale del 6/04/2018, prot. n. 25355 con i relativi allegati, nota del 24/3/2017, prot. n. 21016, e del 17/05/2017 prot. n. 32247) emerge, infatti, che le due società hanno presentato con gravissimo ritardo i progetti radioelettrici relativi alle frequenze aggiuntive e non hanno mai attivato i relativi impianti nonostante l’intervenuta autorizzazione. Inoltre, le appellate avrebbero potuto fare ricorso all’affitto di impianti di altri operatori, avvalendosi delle speciali disposizioni di legge e di regolamento che prevedono l’obbligo di consentire ad altre emittenti la capacità trasmissiva posseduta in eccedenza (c.d. “must carry”). Si tratta di condotte che a giudizio del Collegio meritano di essere apprezzate ai sensi di quanto dispone l’art. 1227, comma 1, c.c. secondo il quale: “Se il fatto colposo del creditore ha concorso a cagionare il danno, il risarcimento è diminuito secondo la gravità della colpa e l'entità delle conseguenze che ne sono derivate”. 
È orientamento consolidato della Corte di Cassazione (cfr. ex plurimis, Cass., Sez. Un., 24406/2011) e condiviso dalla prevalente dottrina, che l’art. 1227, comma 1, c.c., novità introdotta dal codice del ‘42, sia una norma che disciplina la causalità tra condotta e danno, fissando un limite al principio della condicio sine qua non.
Questa previsione legislativa affonda le proprie radici nell’opinione dottrinaria secondo cui il concorso di colpa della vittima esclude la risarcibilità sia dei danni patiti da questa direttamente (oltre che dei danni patiti dai suoi congiunti in caso di decesso) che vanta una tradizione secolare a partire dai Commentatori e dalla Giurisprudenza Colta del XVI sec.
In tale contesto non si può non citare il noto passo di Sesto Pomponio “Quis ex culpa sua damnum sentit, non intelligitur damnum sentire” (Dig., L, XVII, 203), poi condiviso dal Cujacio (Opera Omnia, VIII, 887, § CCIII) e dal Grozio “Omnes ita teneri, si vere causa fuerint damni, id est momentum attulerint aut ad totum damnum, aut ad partem damni” (De jure belli ac pacis, II, XVII, 10). Tale principio restò fermo anche dopo l’età delle codificazioni. 
Sebbene non espressamente previsto dalla legge, era affermato già dalla giurisprudenza formatasi sul codice del 1865 (tra gli altri, Cass. Torino 26 giugno 1874, in Raccolta, XXVI, I, 656), la quale lo aveva mutuato dalla giurisprudenza d’Oltralpe formatasi sul Code Napolèon (tra gli altri, App. Parigi, 19 gennaio 1867, in Dalloz, 1867, V, 370; App. Liegi, 17 dicembre 1864, in Pasícrisie, 1867, II, 371). 
Abbandonata l’idea che l’art. 1227 c.c. sia espressione del principio di autoresponsabilità, che imporrebbe ai potenziali danneggiati doveri di attenzione e diligenza allo scopo di prevenire eventuali danni. La giurisprudenza della Cassazione (Cass., civ., Sez. III Ord., 7 maggio 2021, n. 12166), condivisibilmente, ravvisa piuttosto nell’art. 1227 c.c. un corollario del principio della causalità, per cui al danneggiante non può far carico quella parte di danno che non è a lui causalmente imputabile. L’art. 1227, comma 1, c.c., ha, dunque, la funzione di regolare, ai fini della causalità di fatto, l’efficienza causale del fatto colposo del soggetto leso, con conseguenze sulla determinazione dell’entità del risarcimento.
Detta norma trova il suo inquadramento nel principio causalistico, secondo cui se tutto l’evento lesivo è conseguenza del comportamento colposo del danneggiato, il nesso di causalità risulta interrotto con le possibili cause precedenti, mentre se egli ha in parte dato causa al verificarsi dell’evento dannoso, la responsabilità dell’autore materiale va ridotta in proporzione.
Il comportamento omissivo del danneggiato va dunque valutato al fine di appurare se risulti idoneo a costituire causa esclusiva o si ponga quale mera concausa dell’evento lesivo. Si tratta di un’indagine da affrontare caso per caso. Nella fattispecie in esame le condotte omissive riconducibili in capo alle appellate non hanno rilevanza tale da avere un’efficacia tale da elidere in nesso di casualità tra l’inadempimento dell’amministrazione e il danno alle stesse cagionato, ma di certo si atteggiano quali concause dello stesso. Le condotte omissive serbate dalle appellate risultano rilevanti, sia perché violano obblighi tipici (ritardata presentazione dei progetti radioelettrici relativi alle frequenze aggiuntive e mancata attivazione dei relativi impianti nonostante l’intervenuta autorizzazione.), sia perché violano di regole di prudenza, imputabili in capo all’operatore di settore (mancato ricorso all’affitto di impianti di altri operatori). Se è vero, infatti, che non ogni comportamento genericamente imprudente può essere fonte di responsabilità per il danneggiato, non può escludersi la rilevanza dello stesso come fattore concausale del danno, ogni qual volta il soggetto assuma un rischio che si pone ingiustificatamente sopra la soglia della normalità, e si caratterizza per essere un rischio anormale o anomalo.
Ciò impone, in definitiva, una diminuzione delle somme spettanti alle appellate a titolo risarcitorio, che va commisurata in via equitativa in misura pari al 50% di quanto alle stesse dovute, tenuto conto degli obblighi di condotta violati, della gravità delle violazioni e della durata nel tempo delle omissioni alle stesse imputabili ( riduzione che ex 1227 può incidere anche sul danno emergente ).
Va poi considerata anche la natura indeterminata del danno lamentato ( in termini di lucro cessante e/o di perdita di chance ).
Come è noto i due tipi di danno per un certo orientamento giurisprudenziale, sono concettualmente alternativi: il danno da perdita di chance è alternativo rispetto al danno da lucro cessante futuro da perdita del reddito in quanto o il danneggiato dimostra di avere perduto un reddito che verosimilmente avrebbe realizzato, ed allora gli spetterà il risarcimento del lucro cessante, ovvero il danneggiato non dà quella prova, ed allora gli può spettare il risarcimento del danno da perdita di chance (Cass. Sez. III, 13.10.2016 n. 20630).
Il giudizio tuttavia in entrambi i casi è in termini di verosimiglianza o di probabilità e – per quanto qui interessa sia che la valutazione sia ricondotta al primo sia che sia ricondotta al secondo genus di danno - la liquidazione del danno può quindi essere equitativa, ossia può avvenire valutando, dopo aver effettuato la disamina analitica delle evidenze acquisite, sinteticamente il pregiudizio subito.
Va in proposito ricordata la complessità e la variabilità e grandezza dei danni reclamati in questo giudizio che, per essere stimati, impongono la ricostruzione della redditività di un’ipotetica attività imprenditoriale ( di cui si erano apprestate le condizioni per lo svolgimento ) mai ricostruibile in termini di certezza.
Sicché, pur a fronte di una condotta dell’amministrazione che, pur dopo un lungo contenzioso, non è stata puntuale nell’osservare l’accordo per cui è processo -  è ben possibile – oltre all’applicazione doverosa dell’art. 1227 cod. civ. per le ragioni sopra esposte - ricorrere sinteticamente alla valutazione equitativa ( arg. ex Cons. St., Sez. IV, n. 6287 del 2014 ove si dispone una riduzione del 50% per effetto dell’applicazione dell’art. 1227 cod. civ.; ex Cons. St., Sez. V, n. 4225 del 2018  ove il danno fosse qualificato come perdita di chance essendo necessaria anche in tal caso la valutazione percentuale della probabilità del conseguimento dei vantaggi economici perduti per effetto della perdita di chance; Cons. St., Sez. V n. 3796 del 2002 per il ricorso all’equità ai fini della stima dei danni di incerto ammontare) e tener conto – anche dopo la considerazione delle valutazioni consulenze economiche come sopra ricostruite su dati che permangono ipotetici – dei fattori di specifica rischiosità dell’attività imprenditoriale in esame ( in particolare osservando che essa notoriamente non sembra aver comportato un successo nazionale delle trasmissione dagli impianti dopo il venir meno dell’inadempimento dell’amministrazione ), mitigando così doverosamente gli importi del risarcimento concedibile per la singolarità e  per l’unicità di questa fattispecie ( con ciò per altro verso confermandosi la riduzione al 50% degli importi stimati dai consulenti ).
25.5. Merita, invece, accoglimento la doglianza con la quale le appellanti incidentali evidenziano l’erroneità della sentenza di primo grado per aver omesso di riconoscere la rivalutazione monetaria e gli interessi sulle somme rivalutate. L'obbligazione di risarcimento del danno da inadempimento contrattuale costituisce, infatti, un debito, non di valuta, ma di valore, sicché va riconosciuto il cumulo della rivalutazione monetaria secondo gli indici ISTAT e degli interessi compensativi, questi ultimi da liquidare applicando al capitale rivalutato anno per anno un saggio individuato in via equitativa, in quello di riferimento per gli interessi legali (da ultimo, Cass., civ. Sez. II Ord., 19 gennaio 2022, n. 1627), con decorrenza dal momento dell’insorgenza del rapporto e fino all’adempimento.
25.6. Va dichiarato, invece, il difetto di interesse sul motivo avente ad oggetto la disciplina delle spese operata dal primo giudice, atteso che la parziale riforma dei provvedimenti impugnati, impone a questo Consiglio di prevedere una nuova disciplina delle spese anche per quelle di primo grado.
26. Tanto premesso il Collegio: a) respinge l’appello n. 8811/2018 e dichiara improcedibile il correlato appello incidentale; b) dichiara inammissibile l’appello n. 6811/2017 e respinge il correlato appello incidentale; c) accoglie in parte l’appello n. 7040/2018 e per il resto lo respinge, accoglie in parte il correlato appello incidentale nei sensi di cui in motivazione e per il resto in parte lo respinge e in parte lo dichiara improcedibile. E per l’effetto, in parziale riforma delle sentenze impugnate, accoglie nei sensi di cui in motivazione il ricorso di primo grado e condanna il Ministero dello Sviluppo economico al pagamento in favore di Europa Way s.r.l. della somma di € 5.788.940,03 decurtata del 50%, e maggiorata di rivalutazione e interessi secondo quanto indicato in motivazione a titolo di lucro cessante, in favore di Centro Europa 7 s.r.l. della somma di € 2.111.380,36, decurtata del 50%, e maggiorata di rivalutazione e interessi secondo quanto indicato in motivazione a titolo di danno emergente, in favore di Centro Europa 7 s.r.l. della somma di € 4.211.854,88 decurtata del 50%, e maggiorata di rivalutazione e interessi secondo quanto indicato in motivazione, a titolo di lucro cessante.
27. Letta l’istanza di liquidazione dei compensi per l’attività svolta da parte della Prof.ssa Paola Paoloni, in veste di CTU, la accoglie e determina il compenso spettante in misura pari a € 12.256,32 oltre I.V.A. e oneri accessori, ponendolo in capo al Ministero dello Sviluppo Economico. Considerata la particolare complessità delle questioni trattate e la parziale reciproca soccombenza, compensa le spese legali del doppio grado di giudizio.
P.Q.M.
Il Consiglio di Stato in sede giurisdizionale (Sezione Sesta), definitivamente pronunciando sugli appelli, come in epigrafe proposti:
a) riunisce gli appelli;
b) respinge l’appello n. 8811/2018 e dichiara improcedibile il correlato appello incidentale; dichiara inammissibile l’appello n. 6811/2017 e respinge il correlato appello incidentale; accoglie in parte l’appello n. 7040/2018 e per il resto lo respinge, accoglie in parte il correlato appello incidentale nei sensi di cui in motivazione e per il resto in parte lo respinge e in parte lo dichiara improcedibile, e per l’effetto, in parziale riforma delle sentenze impugnate, accoglie nei sensi di cui in motivazione il ricorso di primo grado e condanna il Ministero dello Sviluppo economico al pagamento in favore di Europa Way s.r.l. della somma di € 5.788.940,03 decurtata del 50%, e maggiorata di rivalutazione e interessi secondo quanto indicato in motivazione a titolo di lucro cessante, in favore di Centro Europa 7 s.r.l. della somma di € 2.111.380,36, decurtata del 50%, e maggiorata di rivalutazione e interessi secondo quanto indicato in motivazione a titolo di danno emergente, in favore di Centro Europa 7 s.r.l. della somma di € 4.211.854,88 decurtata del 50%, e maggiorata di rivalutazione e interessi secondo quanto indicato in motivazione, a titolo di lucro cessante.
c) compensa le spese legali del doppio grado di giudizio;
d) liquida in favore della Prof.ssa Paola Paoloni il compenso spettante quale CTU in misura pari a € 12.256,32 oltre I.V.A. e oneri accessori, ponendolo in capo al Ministero dello Sviluppo Economico.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 21 aprile 2022 con l'intervento dei magistrati:


Giancarlo Montedoro,	Presidente
Luigi Massimiliano Tarantino,	Consigliere, Estensore
Alessandro Maggio,	Consigliere
Giordano Lamberti,	Consigliere
Davide Ponte,	Consigliere

Giancarlo Montedoro,	Presidente
Luigi Massimiliano Tarantino,	Consigliere, Estensore
Alessandro Maggio,	Consigliere
Giordano Lamberti,	Consigliere
Davide Ponte,	Consigliere



IL SEGRETARIO
","Risarcimento danni – Attività di impresa – Danno da perdita di chance – Danno da lucro cessante - 1227 c.c. –Rivalutazione monetaria – interessi compensativi - Mancato ottenimento frequenze televisive -
 
L’art. 1227, comma 1, c.c., è una norma che disciplina la causalità tra condotta e danno, fissando un limite al principio della condicio sine qua non, per cui al danneggiante non può far carico quella parte di danno che non è a lui causalmente imputabile. L’art. 1227, comma 1, c.c., ha, dunque, la funzione di regolare, ai fini della causalità di fatto, l’efficienza causale del fatto colposo del soggetto leso, con conseguenze sulla determinazione dell’entità del risarcimento.
Detta norma trova il suo inquadramento nel principio causalistico, secondo cui se tutto l’evento lesivo è conseguenza del comportamento colposo del danneggiato, il nesso di causalità risulta interrotto con le possibili cause precedenti, mentre se egli ha in parte dato causa al verificarsi dell’evento dannoso, la responsabilità dell’autore materiale va ridotta in proporzione.
Il comportamento omissivo del danneggiato va dunque valutato al fine di appurare se risulti idoneo a costituire causa esclusiva o si ponga quale mera concausa dell’evento lesivo. Si tratta di un’indagine da affrontare caso per caso. Se è vero, infatti, che non ogni comportamento genericamente imprudente può essere fonte di responsabilità per il danneggiato, non può escludersi la rilevanza dello stesso come fattore concausale del danno, ogni qual volta il soggetto assuma un rischio che si pone ingiustificatamente sopra la soglia della normalità, e si caratterizza per essere un rischio anormale o anomalo.
Ciò impone una diminuzione delle somme spettanti alle appellate a titolo risarcitorio, che va commisurata in via equitativa in misura pari al 50% di quanto alle stesse dovute, tenuto conto degli obblighi di condotta violati, della gravità delle violazioni e della durata nel tempo delle omissioni alle stesse imputabili (riduzione che ex 1227 può incidere anche sul danno emergente)
L'obbligazione di risarcimento del danno da inadempimento contrattuale costituisce un debito, non di valuta, ma di valore, sicché va riconosciuto il cumulo della rivalutazione monetaria secondo gli indici ISTAT e degli interessi compensativi, questi ultimi da liquidare applicando al capitale rivalutato anno per anno un saggio individuato in via equitativa, in quello di riferimento per gli interessi legali (da ultimo, Cass., civ. Sez. II Ord., 19 gennaio 2022, n. 1627), con decorrenza dal momento dell’insorgenza del rapporto e fino all’adempimento (1).
 
(1) Ha precisato la sezione che è orientamento consolidato della Corte di Cassazione (cfr. ex plurimis, Cass., Sez. Un., 24406/2011) e condiviso dalla prevalente dottrina, che l’art. 1227, comma 1, c.c., novità introdotta dal codice del ‘42, sia una norma che disciplina la causalità tra condotta e danno, fissando un limite al principio della condicio sine qua non.
Questa previsione legislativa affonda le proprie radici nell’opinione dottrinaria secondo cui il concorso di colpa della vittima esclude la risarcibilità sia dei danni patiti da questa direttamente (oltre che dei danni patiti dai suoi congiunti in caso di decesso) che vanta una tradizione secolare a partire dai Commentatori e dalla Giurisprudenza Colta del XVI sec.
In tale contesto non si può non citare il noto passo di Sesto Pomponio “Quis ex culpa sua damnum sentit, non intelligitur damnum sentire” (Dig., L, XVII, 203), poi condiviso dal Cujacio (Opera Omnia, VIII, 887, § CCIII) e dal Grozio “Omnes ita teneri, si vere causa fuerint damni, id est momentum attulerint aut ad totum damnum, aut ad partem damni” (De jure belli ac pacis, II, XVII, 10). Tale principio restò fermo anche dopo l’età delle codificazioni.
Sebbene non espressamente previsto dalla legge, era affermato già dalla giurisprudenza formatasi sul codice del 1865 (tra gli altri, Cass. Torino 26 giugno 1874, in Raccolta, XXVI, I, 656), la quale lo aveva mutuato dalla giurisprudenza d’Oltralpe formatasi sul Code Napolèon (tra gli altri, App. Parigi, 19 gennaio 1867, in Dalloz, 1867, V, 370; App. Liegi, 17 dicembre 1864, in Pasícrisie, 1867, II, 371).
Abbandonata l’idea che l’art. 1227 c.c. sia espressione del principio di autoresponsabilità, che imporrebbe ai potenziali danneggiati doveri di attenzione e diligenza allo scopo di prevenire eventuali danni. La giurisprudenza della Cassazione (Cass., civ., Sez. III Ord., 7 maggio 2021, n. 12166), condivisibilmente, ravvisa piuttosto nell’art. 1227 c.c. un corollario del principio della causalità, per cui al danneggiante non può far carico quella parte di danno che non è a lui causalmente imputabile. L’art. 1227, comma 1, c.c., ha, dunque, la funzione di regolare, ai fini della causalità di fatto, l’efficienza causale del fatto colposo del soggetto leso, con conseguenze sulla determinazione dell’entità del risarcimento.
Detta norma trova il suo inquadramento nel principio causalistico, secondo cui se tutto l’evento lesivo è conseguenza del comportamento colposo del danneggiato, il nesso di causalità risulta interrotto con le possibili cause precedenti, mentre se egli ha in parte dato causa al verificarsi dell’evento dannoso, la responsabilità dell’autore materiale va ridotta in proporzione.
Il comportamento omissivo del danneggiato va dunque valutato al fine di appurare se risulti idoneo a costituire causa esclusiva o si ponga quale mera concausa dell’evento lesivo. Si tratta di un’indagine da affrontare caso per caso. Nella fattispecie in esame le condotte omissive riconducibili in capo alle appellate non hanno rilevanza tale da avere un’efficacia tale da elidere in nesso di casualità tra l’inadempimento dell’amministrazione e il danno alle stesse cagionato, ma di certo si atteggiano quali concause dello stesso. Le condotte omissive serbate dalle appellate risultano rilevanti, sia perché violano obblighi tipici (ritardata presentazione dei progetti radioelettrici relativi alle frequenze aggiuntive e mancata attivazione dei relativi impianti nonostante l’intervenuta autorizzazione.), sia perché violano di regole di prudenza, imputabili in capo all’operatore di settore (mancato ricorso all’affitto di impianti di altri operatori). Se è vero, infatti, che non ogni comportamento genericamente imprudente può essere fonte di responsabilità per il danneggiato, non può escludersi la rilevanza dello stesso come fattore concausale del danno, ogni qual volta il soggetto assuma un rischio che si pone ingiustificatamente sopra la soglia della normalità, e si caratterizza per essere un rischio anormale o anomalo.
Ciò impone, in definitiva, una diminuzione delle somme spettanti alle appellate a titolo risarcitorio, che va commisurata in via equitativa in misura pari al 50% di quanto alle stesse dovute, tenuto conto degli obblighi di condotta violati, della gravità delle violazioni e della durata nel tempo delle omissioni alle stesse imputabili (riduzione che ex 1227 può incidere anche sul danno emergente ).
Va poi considerata anche la natura indeterminata del danno lamentato (in termini di lucro cessante e/o di perdita di chance ).
Come è noto i due tipi di danno per un certo orientamento giurisprudenziale, sono concettualmente alternativi: il danno da perdita di chance è alternativo rispetto al danno da lucro cessante futuro da perdita del reddito in quanto o il danneggiato dimostra di avere perduto un reddito che verosimilmente avrebbe realizzato, ed allora gli spetterà il risarcimento del lucro cessante, ovvero il danneggiato non dà quella prova, ed allora gli può spettare il risarcimento del danno da perdita di chance (Cass. Sez. III, 13.10.2016 n. 20630).
Il giudizio tuttavia in entrambi i casi è in termini di verosimiglianza o di probabilità e – per quanto qui interessa sia che la valutazione sia ricondotta al primo sia che sia ricondotta al secondo genus di danno - la liquidazione del danno può quindi essere equitativa, ossia può avvenire valutando, dopo aver effettuato la disamina analitica delle evidenze acquisite, sinteticamente il pregiudizio subito.
Va in proposito ricordata la complessità e la variabilità e grandezza dei danni reclamati in questo giudizio che, per essere stimati, impongono la ricostruzione della redditività di un’ipotetica attività imprenditoriale (di cui si erano apprestate le condizioni per lo svolgimento) mai ricostruibile in termini di certezza.
Sicché, pur a fronte di una condotta dell’amministrazione che, pur dopo un lungo contenzioso, non è stata puntuale nell’osservare l’accordo per cui è processo - è ben possibile – oltre all’applicazione doverosa dell’art. 1227 cod. civ. per le ragioni sopra esposte - ricorrere sinteticamente alla valutazione equitativa ( arg. ex Cons. St., Sez. IV, n. 6287 del 2014 ove si dispone una riduzione del 50% per effetto dell’applicazione dell’art. 1227 cod. civ.; ex Cons. St., Sez. V, n. 4225 del 2018 ove il danno fosse qualificato come perdita di chance essendo necessaria anche in tal caso la valutazione percentuale della probabilità del conseguimento dei vantaggi economici perduti per effetto della perdita di chance; Cons. St., Sez. V n. 3796 del 2002 per il ricorso all’equità ai fini della stima dei danni di incerto ammontare) e tener conto – anche dopo la considerazione delle valutazioni consulenze economiche come sopra ricostruite su dati che permangono ipotetici – dei fattori di specifica rischiosità dell’attività imprenditoriale in esame ( in particolare osservando che essa notoriamente non sembra aver comportato un successo nazionale delle trasmissione dagli impianti dopo il venir meno dell’inadempimento dell’amministrazione ), mitigando così doverosamente gli importi del risarcimento concedibile per la singolarità e per l’unicità di questa fattispecie ( con ciò per altro verso confermandosi la riduzione al 50% degli importi stimati dai consulenti ).",Risarcimento danni
https://www.giustizia-amministrativa.it/web/guest/-/rimborso-delle-spese-elettorali-sostenute-anticipatamente-dal-comune,"
Rimborso delle spese elettorali sostenute anticipatamente dal Comune
","Numero 01786/2021  e data 
        		22/11/2021 Spedizione


REPUBBLICA ITALIANA
Consiglio di Stato
Sezione Prima
Adunanza di Sezione del 8 settembre 2021
NUMERO AFFARE 00352/2020
OGGETTO:
Ministero dell'interno. 
Ricorso straordinario al Presidente della Repubblica proposto dal Comune di Moncalieri, contro Ufficio Territoriale del Governo - Prefettura di Torino, e nei confronti del Comune di Nichelino, per l’annullamento del decreto prot. n. 191159/W/18 - Servizio I del 19 dicembre 2018, concernente il rimborso delle spese per lo svolgimento delle elezioni politiche del 4 marzo 2018;


LA SEZIONE
Vista la relazione, trasmessa con nota n. 174995 del 20 dicembre 2019, con la quale il Ministero dell'interno ha chiesto il parere del Consiglio di Stato sull'affare in oggetto;
Esaminati gli atti e udito il relatore, consigliere Claudio Tucciarelli;

Premesso:
1. Con il ricorso straordinario al Presidente della Repubblica, il Comune di Moncalieri chiede l’annullamento del decreto della Prefettura di Torino prot. n. 191159/W/18 - Servizio I del 19 dicembre 2018, con il quale il Prefetto ha disposto il rimborso delle somme dovute per lo svolgimento delle elezioni politiche del 4 marzo 2018 per l’ammontare di euro 146.072,74, in misura inferiore a quelle sostenute e rendicontate dall'Ente; di tutti gli atti presupposti e in particolare: della nota della Prefettura di Torino prot. n. 13107/18/W - Servizio I ad oggetto: ""Spese di organizzazione tecnica ed attuazione per le consultazioni politiche del 4/3/2018"" del 25 gennaio 2018; della nota della Prefettura di Torino prot. n. 13709/18/W - Servizio I del 26 gennaio 2018 ad oggetto: ""Competenze dovute ai componenti dei seggi per le elezioni politiche del 4 marzo 2018""; della nota della Prefettura di Torino prot. n. 57318/W/2018 - Servizio I del 19 aprile 2018 ad oggetto: ""Assegnazione fondi per il finanziamento delle spese relative alle elezioni politiche del 4/3/2018""; del D.M. n. 19645 dell’8 marzo 2018 (non noto) che ha determinato l'importo massimo che può essere rimborsato a ciascun Comune; degli atti tutti antecedenti, preordinati, consequenziali e connessi.
Il Comune di Moncalieri rappresenta che, in ottemperanza a quanto disposto dalla Prefettura di Torino con circolare prot. n. 13107/18 del 25 gennaio 2018, aveva anticipato le spese necessarie per l'organizzazione e lo svolgimento della consultazione elettorale del 4 marzo 2018, sostenendo spese per complessivi euro 215.829,22, somma da porsi a totale carico dello Stato e ripartita nelle voci relative alle competenze spettanti ai componenti dei seggi elettorali, alle spese per la retribuzione di prestazioni del personale, alle spese per il montaggio di tabelloni elettorali e allestimento seggi, a ulteriori spese. La Prefettura di Torino inviava, in data 19 aprile 2018, a consultazione già avvenuta, una nota con cui comunicava che il limite massimo di spesa assegnato per l'organizzazione delle consultazioni in oggetto era di euro 146.042,73. La differenza fra quanto speso dal Comune di Moncalieri per adempiere allo svolgimento delle elezioni e quanto rimborsato dalla prefettura ammonta a euro 69.786,48.
3. Il ricorrente deduce i seguenti motivi a sostegno del ricorso:
- eccesso di potere per difetto di motivazione, violazione dell'art. 3 della legge n. 241/1990. In particolare è lamentato difetto di motivazione e di istruttoria, dal momento che il provvedimento impugnato si limiterebbe a stabilire il minor importo rimborsato al Comune di Moncalieri, senza fornire alcuna giustificazione;
- violazione e falsa applicazione di legge, violazione degli artt. 7, 8 e 9 della legge n. 241/1990, eccesso di potere. La Prefettura di Torino avrebbe omesso di comunicare l’avvio del procedimento impedendo, pertanto, al Comune di Moncalieri di intervenire nella formazione del provvedimento in questione. Anzi, il Comune sarebbe stato messo al corrente dei limiti del rimborso delle spese effettuabili quando queste erano state già sostenute. In particolare, l'ente avrebbe potuto giustificare le spese sostenute, dimostrando che esse erano esclusivamente spese obbligatorie e necessarie per il corretto svolgimento delle elezioni;
- violazione dell'art. 17 della legge n. 136/1976, violazione della circolare prot. n. 13107/18/W della Prefettura di Torino. Tale circolare - cui il Comune si sarebbe fedelmente attenuto - stabilisce le modalità con cui debba essere effettuato, a cura delle Prefetture, il rimborso delle spese sostenute dai Comuni per lo svolgimento delle elezioni. Le spese sostenute dal Comune ricorrente, in attuazione delle disposizioni dettate dalla circolare, sono relative alle competenze corrisposte ai componenti dei seggi elettorali, ai dipendenti comunali che hanno prestato la loro opera, al trasporto di materiale di arredamento delle singole sezioni elettorali dai locali di deposito ai seggi e viceversa, al montaggio e smontaggio delle cabine, all'acquisto di materiale di consumo vario ritenuto assolutamente indispensabile per l'allestimento dei seggi. Si tratterebbe sempre di spese effettuate dall'ente con oculatezza oltre che necessarie per rispettare le prescrizioni di legge al fine di garantire la regolarità delle consultazioni elettorali. Per contenere i costi nei limiti del rimborso spese poi assegnatogli, l’ente avrebbe dovuto eliminare alcune sezioni elettorali violando di conseguenza la legge e il D.M. relativo ai criteri per la ripartizione del corpo elettorale in sezioni;
- violazione della legge n. 62/2002, violazione della legge n. 70/1980 relativa al compenso da corrispondere ai componenti di seggio, violazione della legge n. 147/2013, legge n. 400/2014 relativa al compenso per il lavoro straordinario, violazione del D.M. n. 117/1998. Le norme sul rimborso delle spese sostenute per i componenti di seggio e anche per il compenso per il lavoro straordinario dei dipendenti comunali fanno eccezione, rispetto all’applicazione generalizzata del limite nelle assegnazioni. Tali spese dovrebbero essere sostenute integralmente dallo Stato e non essere considerate fra le spese rientranti nei limiti delle assegnazioni di bilancio disposte per le consultazioni elettorali;
- violazione degli artt. 118, secondo comma, 119, quarto comma, 3 (sotto il profilo della violazione del principio di eguaglianza e della ragionevolezza) e 97 Cost. Non risulterebbe conforme a Costituzione l'orientamento seguito dal Ministero che finisce per scaricare sul bilancio del Comune di Moncalieri le spese per le elezioni che competono allo Stato. E invero l'art. 17 della legge n. 136/1976 pone a carico dello Stato tutte le spese per l'organizzazione tecnica e l'attuazione delle elezioni politiche.
Il ricorrente chiede infine che, secondo il principio della soccombenza, il Ministero venga condannato alla rifusione delle spese di lite in favore dell'ente.
4. Il Ministero dell’interno ha trasmesso la propria relazione con nota n. 174995 del 20 dicembre 2019. La relazione, non siglata dal Ministro, sostiene l’inammissibilità del ricorso per avere il ricorrente chiesto il riconoscimento del credito in modo generico e non sorretto da una valida giustificazione e conclude comunque per l’infondatezza.
5. Con il parere interlocutorio n. 352/2021 reso nell’adunanza del 24 febbraio 2021, la Sezione ha rilevato in primo luogo che la relazione del Ministero dell’interno, sottoscritta dal Vice Capo Dipartimento vicario del Dipartimento per gli affari interni e territoriali, non era siglata dal Ministro né dal sottosegretario delegato. 
La Sezione ha poi annotato che, secondo quanto riportato nel ricorso, le spese sostenute dal Comune per i componenti dei seggi sono state pari a euro 49.460 e le spese per la retribuzione di prestazioni del personale sono state pari a euro 113.758,26. Queste ultime spese sarebbero da assimilare, secondo il Comune, a quelle per i componenti dei seggi. La Sezione ha quindi richiesto al Ministero: di precisare le modalità di calcolo adottate nel caso specifico per addivenire alla quantificazione della predetta somma da rimborsare, pari a euro 146.042,74; di prendere posizione circa la tesi, sostenuta dal ricorrente, secondo cui le spese per straordinari dei dipendenti comunali sarebbero sottratte al tetto massimo del rimborso, analogamente a quelle per i componenti dei seggi, indicando i criteri generalmente adottati, sul punto, in casi analoghi; di esplicitare le modalità di calcolo adottate nel caso specifico per l’attribuzione degli straordinari ai dipendenti comunali rispetto agli emolumenti ai componenti dei seggi; di trasmettere il decreto di riferimento ex art. 55, comma 8, della legge n. 449/1997. 
La Sezione ha di conseguenza richiesto al Ministero di integrare la relazione e di trasmetterla al Comune di Moncalieri, con assegnazione di un termine, non inferiore a trenta giorni, per la presentazione di eventuali memorie o documenti e per la comunicazione del metodo di calcolo utilizzato dal Comune per la determinazione degli straordinari dei dipendenti. Ha chiesto infine al Ministero di trasmettere alla Sezione la documentazione predisposta e quella acquisita.
6. Il Ministero dell’interno, con nota del 22 giugno 2021, prot. 89903, ha trasmesso la relazione integrativa, siglata dal sottosegretario delegato, unitamente alla successiva memoria prodotta dal Comune.
Il Ministero, oltre a prospettare l’inammissibilità del ricorso per avere il ricorrente formulato una generica richiesta di riconoscimento del credito vantato senza fornire una valida giustificazione, prende posizione su ciascuna delle doglianze del Comune e si esprime per la reiezione del ricorso. In particolare, con riguardo ai singoli motivi del ricorso il Ministero sottolinea che:
- il Comune sarebbe stato edotto in anticipo, tramite circolari e comunicati, delle somme spettanti;
- non potrebbe sussistere in argomento alcuna partecipazione al procedimento da parte del Comune; 
- non sarebbe assicurato alcun rimborso integrale delle spese sostenute e anticipate; viceversa esso è limitato alle risorse stanziate e disponibili né risulta che la Prefettura - U.T.G. di Torino, operando il controllo sul rendiconto presentato dal Comune di Moncalieri, abbia contestato la tipologia delle spese in esso riportate, ma solo l'eccedenza di spesa rispetto a quella assegnabile;
- il Ministero, nel rimborso delle spese elettorali, si è attenuto alla distinzione tra spese per i componenti dei seggi, predeterminate per legge, e altre spese;
- il Ministero si è attenuto a quanto stabilito dall’art. 17 della legge n. 136/1976, che pone un limite massimo ai rimborsi. 
La relazione, poi, illustra il metodo di calcolo adottato per la determinazione del rimborso al Comune e offre precisazioni sulla disciplina degli straordinari dei dipendenti comunali, escludendo che vi sia correlazione tra il rimborso per i componenti dei seggi e quelli per gli straordinari dei dipendenti comunali. 
La memoria comunale contesta quanto rappresentato dal Ministero e richiama giurisprudenza amministrativa che ha accolto analoghi ricorsi, anche del Comune di Moncalieri.
Considerato:
7. La controversia alla base del ricorso straordinario riguarda il rimborso delle spese elettorali sostenute anticipatamente dal Comune di Moncalieri, in occasione delle elezioni politiche del 4 marzo 2018, per le quali la Prefettura di Torino, a consultazione già avvenuta, ha riconosciuto al Comune un ammontare di euro 146.072,74, in misura inferiore a quelle sostenute e rendicontate dall'ente, pari a euro 215.829,22. La differenza fra quanto speso dal Comune di Moncalieri per lo svolgimento delle elezioni e quanto rimborsato dalla prefettura ammonta quindi a euro 69.786,48.
La disciplina di riferimento è costituita dall’art. 17 della legge n. 136/1976, come da ultimo modificata dalla legge 27 dicembre 2013, n. 147. Il primo comma dell’art. 17 stabilisce che tutte le spese per l'organizzazione tecnica e l'attuazione delle elezioni politiche e dei referendum sono a carico dello Stato nei limiti massimi fissati dal decreto previsto dall'articolo 55, comma 8, della legge 27 dicembre 1997, n. 449, e dal nono comma del medesimo articolo 17. 
In base a quest’ultimo, l'importo massimo da rimborsare a ciascun comune, fatta eccezione per il trattamento economico dei componenti dei seggi, è stabilito con decreto del Ministero dell'interno, nei limiti delle assegnazioni di bilancio, con distinti parametri per sezione elettorale e per elettore, calcolati rispettivamente nella misura del 40 per cento e del 60 per cento del totale da ripartire. Per i comuni aventi fino a 3 sezioni elettorali, le quote sono maggiorate del 40 per cento. 
Inoltre, il decimo comma dell’art. 17 prevede che gli oneri per il trattamento economico dei componenti dei seggi e per gli adempimenti di spettanza dei comuni, quando le elezioni non riguardino esclusivamente i consigli comunali e circoscrizionali, sono anticipati dai comuni e rimborsati dallo Stato, dalla ragione o dalla provincia, in base a documentato rendiconto, da presentarsi entro il termine di tre mesi dalla data delle consultazioni. 
A sua volta, l’art. 55, comma 8, della legge n. 449/1997 stabilisce che le amministrazioni preposte all'organizzazione e allo svolgimento delle consultazioni elettorali dovranno comunque razionalizzare i servizi al fine di realizzare un ulteriore contenimento delle spese rispetto a quelle scaturenti dalla normativa vigente. A tale scopo, con cadenza triennale, entro il 31 gennaio del primo anno di ciascun triennio, con decreto del Ministro del tesoro, del bilancio e della programmazione economica, di concerto con i Ministri dell'interno e di grazia e giustizia, deve essere determinata la misura massima del finanziamento delle spese per lo svolgimento delle consultazioni, ivi comprese le somme da rimborsare ai comuni per l'organizzazione tecnica e l'attuazione delle elezioni i cui oneri, a norma dell'articolo 17 della legge 23 aprile 1976, n. 136, e successive modificazioni, e dell'articolo 55 della legge 24 gennaio 1979, n. 18, e successive modificazioni, sono a carico dello Stato.
Le disposizioni di riferimento prevedono quindi, da un lato, che tutte le spese elettorali sostenute dai Comuni debbano essere rimborsate (art. 17, primo comma, della legge n. 136/1976) e, dall’altro, che ciò abbia luogo nei limiti fissati con decreto ministeriale. L'importo massimo da rimborsare a ciascun comune, fatta eccezione per il trattamento economico dei componenti dei seggi, è stabilito con decreto del Ministero dell'interno, nei limiti delle assegnazioni di bilancio.
Si tratta di spese che gravano sullo Stato e che debbono essere anticipate dai Comuni. Per esigenze di contenimento degli oneri complessivi viene posto un tetto di spesa.
Il lavoro straordinario dei dipendenti comunali in occasione di consultazioni elettorali è poi regolato più in dettaglio dall’art. 15 del decreto-legge n. 8/1993, convertito in legge, con modificazioni, dalla legge n. 68/1993, che: stabilisce un limite medio di spesa di 40 ore mensili per persona e sino ad un massimo individuale di 60 ore mensili (il limite medio di spesa si applica solo ai comuni con più di cinque dipendenti); individua la tipologia del personale per cui può essere autorizzato lo straordinario; prevede che le spese per il lavoro straordinario dei dipendenti comunali e le altre spese anticipate dai comuni per l'organizzazione tecnica e l'attuazione di consultazioni elettorali i cui oneri sono a carico dello Stato saranno rimborsate, al netto delle anticipazioni, posticipatamente in base a documentato rendiconto da presentarsi entro il termine perentorio di quattro mesi dalla data delle consultazioni, pena la decadenza dal diritto al rimborso.
Ulteriori precisazioni sono contenute nel Contratto Collettivo Nazionale di Lavoro (C.C.N.L.) per il personale dipendente degli enti locali.
Nel caso di specie, la Prefettura di Torino ha impartito ai Comuni del territorio regionale le istruzioni con nota del 25 gennaio 2018, facendo seguito alla circolare ministeriale in materia. Tali istruzioni riguardavano, oltre alle spese per i componenti dei seggi e gli straordinari del personale dipendente, le spese per l’assunzione di personale a tempo determinato, le spese relative agli stampati (o software sostitutivi) non forniti direttamente dallo Stato, le spese per il trasporto del materiale di arredamento delle singole sezioni elettorali dai locali di deposito ai seggi e viceversa, per il montaggio e lo smontaggio delle cabine, le spese per collegamenti telefonici, le spese per la propaganda elettorale, le spese postali, le ulteriori spese. Non sussistono infatti disposizioni di legge che individuino nel dettaglio le spese rimborsabili, ma è evidente – come ricordano anche le istruzioni prefettizie - che le spese anticipate dai Comuni, per potere essere rimborsate, devono essere funzionali e strettamente inerenti allo scopo, dovendosi escludere la rimborsabilità di quelle spese non strettamente pertinenti alla consultazione elettorale.
Per le consultazioni elettorali politiche, il Comune, autorizzato ad anticipare le relative spese con diritto al rimborso da parte dello Stato, opera quale organo periferico dell'Amministrazione statale e non esercita le funzioni proprie di ente autonomo territoriale, con la conseguenza che nei rapporti con il Ministero dell'Interno vige un sistema di controllo, da parte del dicastero, di tipo repressivo-sostitutorio, come si evince, in particolare, dall'obbligo di rendicontazione del Comune, il quale implica la necessità di un'approvazione che sia necessariamente preceduta dalla verifica della legittimità e della congruità delle spese medesime. L'Amministrazione statale, pertanto, non può limitarsi al mero riscontro delle spese anticipate, ma deve esaminarle nel merito, anche attraverso valutazioni discrezionali sull'opportunità degli impegni di spesa assunti dall'ente delegato, verificandone la necessaria funzionalizzazione alle attività connesse all'esercizio del diritto di voto (v. Cass. civ., Sez. I, Sent., 18/6/2008, n. 16595).
Il legislatore ha evidentemente inteso contemperare due distinte e contrapposte esigenze: l’onere del rimborso integrale per l’esercizio da parte dei Comuni di funzioni a loro delegate dall’amministrazione centrale in occasione dello svolgimento delle elezioni politiche; la necessità di contenere le spese complessive, che rischia di rimanere insoddisfatta attraverso il semplice rimborso delle spese comunali a pie’ di lista.
Le disposizioni di legge vanno lette anche alla luce dei parametri costituzionali, in primo luogo l’art. 119, evocato anche nei motivi dedotti dal Comune ricorrente, che stabilisce una corrispondenza stretta tra titolarità delle funzioni e disponibilità delle relative risorse finanziarie.
L’autonomia di entrata e di spesa degli enti territoriali (art. 119, primo comma, Cost.) rischia di essere lesa nel caso in cui tali enti siano obbligati a utilizzare risorse proprie in favore di organismi statali per l’esercizio di compiti istituzionali di questi ultimi, corrispondenti a loro specifiche competenze fissate nella legislazione vigente. Né si può omettere di ricordare che può risultarne leso il legame necessario tra le entrate degli enti territoriali e le funzioni degli stessi, di cui all’art. 119, quarto comma, Cost., poiché lo Stato, pur essendo titolare delle funzioni nella specifica materia, ne accolla i costi – almeno in parte – ai Comuni. 
In ulteriore istanza può essere messa in discussione, eventualmente, anche la ratio del quinto comma dell’art. 119 Cost. laddove, anziché prevedere risorse aggiuntive per determinati enti territoriali «per provvedere a scopi diversi dal normale esercizio delle loro funzioni» al contrario viene imposto ai medesimi enti di destinare risorse aggiuntive per l’esercizio delle funzioni delegate.
Tali principi sono stati chiaramente enucleati dalla Corte costituzionale nella sentenza n. 22/2012, con riguardo a disposizioni contenute in un atto con forza di legge statale, concernente gli oneri finanziari a carico delle Regioni per l’esercizio delle funzioni statali in materia di protezione civile. Peraltro, si tratta di principi che costituiscono una imprescindibile chiave interpretativa delle disposizioni interessate dalla controversia odierna per l’evidente identità, rispetto a essa, delle relazioni intercorrenti tra titolarità delle funzioni e copertura dei relativi oneri finanziari.
Non possono, tuttavia, neppure essere pretermesse le (in parte contrapposte) esigenze di coordinamento della finanza pubblica, che pure trovano un radicamento costituzionale (v. art. 117, terzo comma, e art. 119, secondo comma, Cost.).
La ricomposizione e saldatura tra i due aspetti – esercizio delegato delle funzioni e relativo finanziamento – non può avvenire in astratto bensì tramite un rigoroso rispetto delle disposizioni sulla partecipazione procedimentale, che può senza ombra di dubbio investire anche i rapporti tra ente locale e Ministero. 
Nella impossibilità di predeterminare un punto di equilibrio in astratto tra il vincolo di finanziamento integrale delle spese sostenute dai Comuni per funzioni di cui è titolare lo Stato e l’obiettivo, proprio del coordinamento della finanza pubblica, di contenimento delle spese dell’apparato pubblico, le diverse istanze possono essere contemperate nella concretezza ed effettività del procedimento e delle garanzie partecipative che gli sono proprie. 
La partecipazione al procedimento amministrativo di cui agli artt. 7 ss. della legge n. 241/1990 configura un principio di carattere generale del nostro ordinamento giuridico; ogni disposizione che dovesse limitare tale diritto va interpretata in modo rigoroso, onde evitare di indebolire tale principio, posta la sua correlazione diretta con i parametri costituzionali di imparzialità e buon andamento. Le disposizioni sulla partecipazione procedimentale, proprio in ragione della loro natura di principi generali, non legittimano interpretazioni restrittive, per cui esse sono applicabili alla generalità dei procedimenti amministrativi, con le sole eccezioni poste dal legislatore in modo espresso. 
Deve essere di conseguenza disattesa la conclusione ministeriale sulla insussistenza di diritti partecipativi del Comune. Al contrario, la comunicazione di avvio del procedimento di corresponsione di somme inferiori a quelle per cui era stato richiesto il rimborso avrebbe consentito anche alla Prefettura di considerare e ponderare appieno le ragioni del Comune, non ultima quella relativa al fatto, rappresentato dalla memoria comunale, che il Comune di Moncalieri esercita funzioni nel procedimento elettorale anche per altri Comuni.
Inoltre, proprio nella funzione a essa riconosciuta di controllo, la Prefettura avrebbe potuto in tal modo evidenziare con idonea motivazione, all’esito dell’attività istruttoria arricchita dai contributi partecipativi del Comune interessato, quali fossero le spese comunali eccedenti i limiti della buona gestione oppure applicare le riduzioni in misura diversa oppure ancora – e in via del tutto ipotetica correlata alle circostanze – distribuire diversamente la riduzione tra vari comuni.
Dalla documentazione versata in atti non emerge alcun elemento atto a suffragare un cattivo utilizzo delle risorse da parte del Comune di Moncalieri, ad esempio tramite una non ottimale distribuzione degli straordinari tra i dipendenti o una loro sovrastima rispetto alle esigenze operative da soddisfare.
In disparte le spese relative alle somme spettanti ai componenti dei seggi, predeterminate per legge, per le spese per l'organizzazione tecnica delle consultazioni l’amministrazione utilizza una serie di parametri per il calcolo degli importi a seconda che i comuni abbiano un numero di sezioni inferiore o superiore a 3 ovvero ricorrano abbinamenti a consultazioni regionali (v. nota in atti della direzione centrale per la finanza locale del Ministero). Si tratta di parametri per sezione e per elettore, considerandosi come elementi di calcolo per l'attribuzione ai singoli comuni quelli disponibili al 50° giorno antecedente la data della consultazione, con anticipi direttamente sui conti intestati ai comuni nella misura del 90 per cento dell'importo massimo assegnabile. Tali parametri debbono poi essere verificati nel loro approdo finale, allorché sono riferiti alle condizioni fattuali di ciascuna amministrazione comunale.
L’omessa garanzia nei confronti dei diritti partecipativi comunali si riflette nelle carenze motivazionali del provvedimento impugnato del 19 dicembre 2018, da cui non è dato evincere quali siano le ragioni del rimborso parziale, se non la non corrispondenza delle spese sostenute dal Comune rispetto alla somma assegnata il 19 aprile 2018. Nessun cenno, per converso, è fatto all’obiettivo fissato dal legislatore che “tutte” le spese per l'organizzazione tecnica e l'attuazione delle elezioni politiche e dei referendum debbano essere a carico dello Stato (art. 17, primo comma, della legge n. 136/1976). 
A ulteriore conferma, circa il rilievo da attribuire alle motivazioni, in un caso analogo il giudice amministrativo ha verificato positivamente che l’Amministrazione centrale aveva esercitato tali valutazioni, dando atto, nel provvedimento impugnato, della normativa applicata e delle ragioni che l’avevano indotta a negare il rimborso di alcune spese; da tali premesse era stata ritenuta l’infondatezza della censura di omessa motivazione degli atti contestati (cfr. TAR Lazio, Sez. Roma, sent. n. 9540/2012, non appellata). 
Né può sfuggire che, sebbene giustificata da esigenze tecniche richiamate dallo stesso Ministero, l’assegnazione delle risorse a ciascun Comune in un momento successivo allo svolgimento delle elezioni non semplifica le relazioni finanziarie tra l’amministrazione statale e i singoli Comuni. Si tratta di uno snodo irrisolto, testimoniato nel caso di specie dalla stessa comunicazione della Prefettura di Torino al Comune di Moncalieri, con cui il 19 aprile 2018 – con riferimento alle elezioni del 4 marzo precedente - si dà conto del limite massimo di spesa assegnato all’ente, pari a euro 146.042,73, entro cui (utilizzando il tempo futuro per un evento passato) tassativamente “dovranno” essere contenute le spese elettorali. 
E ulteriormente, sebbene in riferimento alle distinte disposizioni relative ai rimborsi per le spese elettorali dei Comuni in occasione delle elezioni al Parlamento europeo (art. 2 del decreto-legge n. 300/1994 conv. dalla legge n. 453/2004), il giudice amministrativo (TAR Liguria, sent. n. 2971/2009, non appellata) ha evidenziato che la fissazione del tetto massimo del rimborso in un momento successivo alla celebrazione delle elezioni confliggerebbe con il parametro costituzionale dell’autonomia finanziaria degli enti locali sancito dall’art. 119 Costituzione, determinando in sostanza l’accollo di quota parte delle spese per la celebrazione delle elezioni europee – il cui costo a norma di legge deve essere sostenuto dallo Stato – alle finanze dell’ente locale. Ha ricordato il giudice amministrativo che l’interpretazione conforme a Costituzione della norma di cui all’art. 2 d.l. 300/1994 deve, invece, porsi in linea con le previsioni di cui al disposto dell’art. 55, comma 8 l. 449/1997, ammettendo la possibilità di limitare il rimborso delle spese elettorali da parte dello Stato ma previa fissazione da parte dello Stato di un budget a ciascuna amministrazione comunale. La limitazione dovrebbe essere stabilita preventivamente allo svolgimento delle competizioni elettorali. 
Nel considerare la vigente disciplina relativa ai rimborsi elettorali per le spese comunali in occasione delle elezioni politiche è necessario peraltro tenere conto della sopravvenienza legislativa del 2013 che ha introdotto un espresso limite di risorse complessive dedicate ai rimborsi.
Come si è detto, la garanzia ed effettività dei diritti partecipativi comunali costituisce la camera di compensazione di esigenze altrimenti incompatibili. 
L’interlocuzione e confronto tra l’ente comunale e l’amministrazione preposta ai rimborsi per le spese elettorali risulta quanto mai necessaria e trova ulteriore conferma alla luce degli esiti di analoghi procedimenti davanti al giudice amministrativo, quale il ricorso del Comune di Moncalieri per fattispecie analoga all’odierna, conclusosi con la declaratoria di improcedibilità del ricorso per cessazione della materia del contendere, su richiesta del Comune e senza contestazione da parte resistente, dopo che la Tesoreria dello Stato – evidentemente a seguito di una più ponderata verifica e interlocuzione tra le amministrazioni interessate - aveva provveduto a versare, in favore del Comune, la somma corrispondente a quanto reclamato in ricorso (v. TAR Piemonte, sent. n. 957/2018; cfr. anche TAR Piemonte, sent. n. 1336/2017).
Nel caso di specie, invece, il Ministero non ha documentato in quale modo sia stata svolta la diversa e preliminare interlocuzione circa gli importi specifici che sarebbero stati riconosciuti al Comune per le spese elettorali. Il provvedimento impugnato, adottato senza che fossero stati in precedenza assicurate le garanzie partecipative del Comune, non soddisfa gli oneri di motivazione necessari a comprendere le ragioni poste alla base della decisione dell’amministrazione.
8. In definitiva, va disattesa l’eccezione di inammissibilità del ricorso per avere il ricorrente chiesto il riconoscimento del credito in modo generico, sollevata dal Ministero. Gli articolati motivi dedotti con il ricorso straordinario impediscono di accogliere la preliminare richiesta ministeriale.
Al contrario, alla luce delle considerazioni svolte, la Sezione ritiene che siano fondati il primo e il secondo motivo del ricorso straordinario, relativi alle carenze istruttorie e della motivazione del provvedimento impugnato oltre che alla omessa garanzia di partecipazione alla formazione del provvedimento in favore del Comune.
Non risulta fondato il terzo motivo, non avendo dimostrato il Comune ricorrente in quale modo si sia sostanziata la violazione dell’art. 17 della legge n. 136/1976 né come sia possibile equiparare, nel computo delle spese elettorali, le spese per gli straordinari del personale a quelle, escluse dai limiti predeterminati, per i componenti del seggio elettorale.
E’ invece fondato il quarto motivo, per le ragioni e nei limiti esposti, con riferimento all’art. 119 Cost.
9. In ragione del carattere esclusivamente impugnatorio del rimedio giustiziale, è poi inammissibile la domanda del ricorrente, volta a ottenere la condanna alla rifusione delle spese di lite in favore dell'ente. 
10. Con l’accoglimento del ricorso straordinario odierno, nei termini sopra esposti, rimangono salvi gli ulteriori provvedimenti che l’Amministrazione centrale resistente dovrà adottare in conformità ai principi e ai criteri sopra enunciati dal presente parere.
P.Q.M.
Esprime il parere che, nei termini di cui in motivazione, il ricorso debba essere in parte accolto e in parte dichiarato inammissibile.




IL SEGRETARIO
Carola Cafarelli
","Elezioni – Comuni – Spese elettorali – Rimborso – Criterio. 
  
          Tutte le spese elettorali sostenute dai Comuni devono essere rimborsate (art. 17, primo comma, l. n. 136 del 1976) nei limiti fissati con decreto ministeriale; l'importo massimo da rimborsare a ciascun Comune, fatta eccezione per il trattamento economico dei componenti dei seggi, è stabilito con decreto del Ministero dell'interno, nei limiti delle assegnazioni di bilancio  (1). 
 
(1) Ha ricordato il parere che disciplina di riferimento è costituita dall’art. 17, l. n. 136 del 1976, come da ultimo modificata dalla legge 27 dicembre 2013, n. 147. Il primo comma dell’art. 17 stabilisce che tutte le spese per l'organizzazione tecnica e l'attuazione delle elezioni politiche e dei referendum sono a carico dello Stato nei limiti massimi fissati dal decreto previsto dall'articolo 55, comma 8, della legge 27 dicembre 1997, n. 449, e dal nono comma del medesimo articolo 17.  
In base a quest’ultimo, l'importo massimo da rimborsare a ciascun comune, fatta eccezione per il trattamento economico dei componenti dei seggi, è stabilito con decreto del Ministero dell'interno, nei limiti delle assegnazioni di bilancio, con distinti parametri per sezione elettorale e per elettore, calcolati rispettivamente nella misura del 40 per cento e del 60 per cento del totale da ripartire. Per i comuni aventi fino a 3 sezioni elettorali, le quote sono maggiorate del 40 per cento.  
Inoltre, il decimo comma dell’art. 17 prevede che gli oneri per il trattamento economico dei componenti dei seggi e per gli adempimenti di spettanza dei comuni, quando le elezioni non riguardino esclusivamente i consigli comunali e circoscrizionali, sono anticipati dai comuni e rimborsati dallo Stato, dalla ragione o dalla provincia, in base a documentato rendiconto, da presentarsi entro il termine di tre mesi dalla data delle consultazioni.  
A sua volta, l’art. 55, comma 8, della legge n. 449/1997 stabilisce che le amministrazioni preposte all'organizzazione e allo svolgimento delle consultazioni elettorali dovranno comunque razionalizzare i servizi al fine di realizzare un ulteriore contenimento delle spese rispetto a quelle scaturenti dalla normativa vigente. A tale scopo, con cadenza triennale, entro il 31 gennaio del primo anno di ciascun triennio, con decreto del Ministro del tesoro, del bilancio e della programmazione economica, di concerto con i Ministri dell'interno e di grazia e giustizia, deve essere determinata la misura massima del finanziamento delle spese per lo svolgimento delle consultazioni, ivi comprese le somme da rimborsare ai comuni per l'organizzazione tecnica e l'attuazione delle elezioni i cui oneri, a norma dell'articolo 17 della legge 23 aprile 1976, n. 136, e successive modificazioni, e dell'articolo 55 della legge 24 gennaio 1979, n. 18, e successive modificazioni, sono a carico dello Stato. 
 
Le disposizioni di riferimento prevedono quindi, da un lato, che tutte le spese elettorali sostenute dai Comuni debbano essere rimborsate (art. 17, primo comma, della legge n. 136 del 1976) e, dall’altro, che ciò abbia luogo nei limiti fissati con decreto ministeriale. L'importo massimo da rimborsare a ciascun comune, fatta eccezione per il trattamento economico dei componenti dei seggi, è stabilito con decreto del Ministero dell'interno, nei limiti delle assegnazioni di bilancio. 
Si tratta di spese che gravano sullo Stato e che debbono essere anticipate dai Comuni. Per esigenze di contenimento degli oneri complessivi viene posto un tetto di spesa. 
Il lavoro straordinario dei dipendenti comunali in occasione di consultazioni elettorali è poi regolato più in dettaglio dall’art. 15 del decreto-legge n. 8/1993, convertito in legge, con modificazioni, dalla legge n. 68/1993, che: stabilisce un limite medio di spesa di 40 ore mensili per persona e sino ad un massimo individuale di 60 ore mensili (il limite medio di spesa si applica solo ai comuni con più di cinque dipendenti); individua la tipologia del personale per cui può essere autorizzato lo straordinario; prevede che le spese per il lavoro straordinario dei dipendenti comunali e le altre spese anticipate dai comuni per l'organizzazione tecnica e l'attuazione di consultazioni elettorali i cui oneri sono a carico dello Stato saranno rimborsate, al netto delle anticipazioni, posticipatamente in base a documentato rendiconto da presentarsi entro il termine perentorio di quattro mesi dalla data delle consultazioni, pena la decadenza dal diritto al rimborso. 
Per le consultazioni elettorali politiche, il Comune, autorizzato ad anticipare le relative spese con diritto al rimborso da parte dello Stato, opera quale organo periferico dell'Amministrazione statale e non esercita le funzioni proprie di ente autonomo territoriale, con la conseguenza che nei rapporti con il Ministero dell'Interno vige un sistema di controllo, da parte del dicastero, di tipo repressivo-sostitutorio, come si evince, in particolare, dall'obbligo di rendicontazione del Comune, il quale implica la necessità di un'approvazione che sia necessariamente preceduta dalla verifica della legittimità e della congruità delle spese medesime. L'Amministrazione statale, pertanto, non può limitarsi al mero riscontro delle spese anticipate, ma deve esaminarle nel merito, anche attraverso valutazioni discrezionali sull'opportunità degli impegni di spesa assunti dall'ente delegato, verificandone la necessaria funzionalizzazione alle attività connesse all'esercizio del diritto di voto (Cass. civ., sez. I, 18 giugno 2008, n. 16595). 
 
Il legislatore ha evidentemente inteso contemperare due distinte e contrapposte esigenze: l’onere del rimborso integrale per l’esercizio da parte dei Comuni di funzioni a loro delegate dall’amministrazione centrale in occasione dello svolgimento delle elezioni politiche; la necessità di contenere le spese complessive, che rischia di rimanere insoddisfatta attraverso il semplice rimborso delle spese comunali a pie’ di lista. ",Elezioni
https://www.giustizia-amministrativa.it/web/guest/-/giurisdizione-del-giudice-amministrativo-sulla-penale-per-inadempimento-agli-obblighi-derivanti-da-una-concessione,"
Giurisdizione del giudice amministrativo sulla penale per inadempimento agli obblighi derivanti da una concessione
","N. 08100/2020REG.PROV.COLL.
N. 08749/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Quinta)
ha pronunciato la presente
SENTENZA
ex artt. 38 e 60 cod. proc. amm.sul ricorso in appello iscritto al numero di registro generale 8749 del 2020, proposto da Ssd Adriatika Nuoto a r.l., in persona del legale rappresentante pro tempore, rappresentato e difeso dall’avvocato Ciro Testini, con domicilio digitale come p.e.c. tratto da registri di giustizia; 

contro
Comune di Gioia del Colle, in persona del sindaco in carica, rappresentato e difeso dall’avvocato Nicolò De Marco, con domicilio eletto presso lo studio dell’avvocato Sandro De Marco in Roma, viale Giulio Cesare 71; 

per la riforma
della sentenza breve del Tribunale amministrativo regionale per la Puglia – sede di Bari (sezione prima) n. 1335/2020, resa tra le parti, che ha dichiarato il difetto di giurisdizione amministrativa nel giudizio di impugnazione della concernente l’applicazione della penale contrattuale nell’ambito della concessione ventennale della piscina comunale di Gioia del Colle;

Visti il ricorso in appello e i relativi allegati;
Visto l’atto di costituzione in giudizio del Comune di Gioia del Colle;
Viste le memorie e tutti gli atti della causa;
Relatore nella camera di consiglio del giorno 3 dicembre 2020 il consigliere Fabio Franconiero e uditi per le parti gli avvocati Testini e De Marco, partecipanti al «collegamento da remoto», ai sensi degli artt. 4 del decreto-legge 30 aprile 2020, n. 28, convertito dalla legge 25 giugno 2020, n. 70, e 25 del decreto-legge 28 ottobre 2020, n. 137;
Sentite le stesse parti ai sensi dell’art. 60 cod. proc. amm.;
Ritenuto e considerato in fatto e diritto quanto segue.

FATTO
1. La società sportiva dilettantistica Adriatika Nuoto a r.l., concessionaria della piscina comunale di Gioia del Colle, in forza di contratto in data 24 giugno 2014, ha impugnato in sede giurisdizionale amministrativa, davanti Tribunale amministrativo regionale per la Puglia – sede di Bari, l’atto (di prot. n. 21753 del 12 agosto 2020) con cui l’amministrazione comunale le ha applicato la penale di € 9.450, ai sensi dell’art. 12 del contratto, per la mancata riapertura dell’impianto fino al termine della stagione natatoria dopo la chiusura imposta dall’emergenza epidemiologica nazionale [riapertura consentita con decreto del presidente del Consiglio dei ministri del 17 maggio 2020; art. 1, comma 1, lett. f)].
2. Con la sentenza in epigrafe il Tribunale amministrativo adito ha declinato la propria giurisdizione, sul presupposto che la controversia sia relativa ad «altri corrispettivi», che nell’ambito della giurisdizione esclusiva del giudice amministrativo sulle concessioni di beni pubblici ai sensi dell’art. 133, comma 1, lett. b), cod. proc. amm., rientra nella residuale giurisdizione ordinaria, unitamente alle controversie concernenti «indennità» e «canoni» prevista dalla medesima disposizione. 
3. Adriatika Nuoto ha impugnato la declinatoria di giurisdizione. 
Di essa contesta il fondamento, sulla base dell’assunto secondo cui la penale contrattuale applicata dall’amministrazione a fronte del preteso inadempimento di essa ricorrente agli obblighi derivanti dalla concessione è un profilo che esula dalla relazione di corrispettività di quest’ultima e dunque da quelli di carattere meramente patrimoniale concernenti «indennità, canoni ed altri corrispettivi» ai sensi della sopra citata norma regolatrice del riparto di giurisdizione in materia.
4. Resiste all’appello il Comune di Gioia del Colle. Per l’amministrazione la declinatoria di giurisdizione ex adverso impugnata sarebbe conforme alla più recente giurisprudenza delle Sezioni unite della Cassazione sul riparto in materia di concessioni.
DIRITTO
1. La Adriatika Nuoto sostiene che secondo il convergente orientamento delle Sezioni unite della Cassazione e di questo Consiglio di Stato la controversia concernente un ipotesi di inadempimento agli obblighi concessori, quale quella oggetto del presente giudizio, sia devoluta alla giurisdizione del giudice amministrativo, perché non riconducibile all’ipotesi di «indennità, canoni ed altri corrispettivi» che ai sensi del sopra citato art. 133, comma 1, lett. b), cod. proc. amm. radica la giurisdizione ordinaria nella materia delle concessioni di beni pubblici.
2. Per contro, il Comune di Gioia del Colle sottolinea che secondo il più recente indirizzo della Suprema Corte (in particolare è richiamata la sentenza dell’8 luglio 2019, n. 18267) ogni controversia concernente la fase esecutiva della concessione, ivi comprese le questioni inerenti all’adempimento della stessa, è devoluta alla giurisdizione ordinaria, poiché in tale fase l’amministrazione concedente non esercita i propri poteri pubblicistici, ma i diritti e le facoltà che le spettano nell’ambito di un rapporto paritetico tra le parti. In senso conforme l’amministrazione resistente richiama un’ulteriore pronuncia della Cassazione (Cass., SS.UU., 27 novembre 2019, n. 31029) e, da ultimo, nel corso della discussione in camera di consiglio, anche una recente decisione di questo Consiglio di Stato (Sez. III, 13 ottobre 2020, n. 6181).
3. L’orientamento da ultimo richiamato non è tuttavia applicabile al caso di specie, mentre sono corretti i rilievi dell’appellante.
4. La norma regolatrice della giurisdizione in materia di concessioni di beni pubblici, di cui al più volte richiamato art. 133, comma 1, lett. b), cod. proc. amm., devolve le controversie «aventi ad oggetto atti e provvedimenti» relativi a tale categoria di contratto alla giurisdizione esclusiva del giudice amministrativo ed in via di «eccezione» al giudice ordinario le controversie «concernenti indennità, canoni ed altri corrispettivi». La concentrazione davanti al giudice amministrativo delle controversie concernenti le concessioni di beni pubblici è dunque derogata per le ipotesi dichiaratamente eccezionali da essa previste e pertanto da interpretare in conformità al canone enunciato dall’art. 14 delle preleggi, secondo cui le leggi «che fanno eccezione a regole generali (…) non si applicano oltre i casi (…) in esse considerati». 
5. Il riparto così delineato esprime la concezione, tuttora valida, secondo cui la concessione di beni pubblici è un istituto in cui è immanente l’interesse dell’amministrazione ad un corretto utilizzo e gestione del bene affidato in uso speciale al privato concessionario. In ragione di ciò è innanzitutto nel potere unilaterale di affidamento dell’uso del bene pubblico spettante all’amministrazione che va individuata la genesi della concessione, con regolamentazione dei profili di carattere patrimoniale, in funzione accessiva del presupposto provvedimento di concessione, mediante lo strumento contrattuale. Quest’ultimo è dunque dipendente sul piano logico-giuridico all’atto autoritativo di concessione. In secondo luogo, anche nel corso del rapporto concessorio all’amministrazione stessa sono riservati i poteri autoritativi necessari ad assicurare che la gestione privata del bene rimanga coerente con il superiore interesse pubblico ed a ricondurla ad esso ogniqualvolta se ne sia verificata una deviazione, sino al punto di porre termine all’uso speciale e così riacquisire il bene alla sfera pubblica. Alla posizione di supremazia così mantenuta dall’amministrazione fa riscontro la soggezione del privato concessionario, al quale è riconosciuto l’interesse legittimo al corretto esercizio dei poteri autoritativi spettanti alla prima.
6. I profili di carattere sostanziale della concessione finora delineati sono alla base della giurisdizione esclusiva del giudice amministrativo. In conformità alle ragioni storiche che presiedono alla sua istituzione essa si giustifica per il possibile intreccio tra situazioni giuridiche aventi consistenza di interesse legittimo e altre invece qualificabili come diritto soggettivo, configurabili per i sopra menzionati profili di carattere patrimoniale insiti nel rapporto concessorio e regolati mediante contratto, e per la conseguente esigenza di concentrare le relative tutele. 
7. Come rilevato sopra tale concentrazione non è assoluta, ma è derogata per le controversie «concernenti indennità, canoni ed altri corrispettivi». In conformità al canone interpretativo previsto dal sopra citato art. 14 delle preleggi la residuale ipotesi di giurisdizione ordinaria nelle controversie concernenti le concessioni di beni pubblici va pertanto limitata a quelle di carattere meramente patrimoniale, in cui non sono coinvolti profili di interesse pubblico, che per il resto conformano l’istituto della concessione amministrativa. 
8. In questa prospettiva si afferma in giurisprudenza che tali profili sono ravvisabili anche nella determinazione del canone di concessione dovuto dal privato, ogniqualvolta si controversa sull’an della prestazione o la sua determinazione sia rimessa a valutazioni di carattere discrezionale dell’autorità concedente (cfr., tra le altre, Cons. Stato, V, 13 febbraio 2019, n. 1034). Sono per contro devolute alla giurisdizione ordinaria le controversie in cui si verta sul solo ammontare del corrispettivo dovuto al concessionario e la sua determinazione non dipenda dall’esercizio delle prerogative pubblicistiche dell’amministrazione (cfr. Cass., SS.UU., 18 giugno 2020, n. 11867; ord. 24 febbraio 2020, n. 4803; 4 ottobre 2019, n. 24857; ord. 31 dicembre 2018, n. 33688; Cons. Stato, II, 8 ottobre 2020, n. 5981; V, 20 agosto 2019, n. 5744; VI, 30 novembre 2020, n. 7540).
9. Sulla base di quanto finora rilevato l’adempimento della concessione è irriducibile agli aspetti di carattere meramente patrimoniale che fondano la giurisdizione ordinaria della materia. La corretta esecuzione del rapporto concessorio non è infatti indifferente rispetto alle ragioni di interesse pubblico che hanno a suo tempo indotto l’amministrazione ad affidare in uso speciale il bene pubblico, ma ne costituisce al contrario l’essenza sul piano causale. I rimedi spettanti all’autorità concedente per reagire all’inadempimento del privato concessionario non possono conseguentemente essere assimilabili a quelli spettanti alla parte di un contratto di diritto comune. Palese quanto ora rilevato quando l’amministrazione intenda porre termine al rapporto concessorio, nondimeno, anche laddove la stessa consideri opportuno proseguirlo, a fronte di inadempimenti del concessionario non ritenuti gravi, sono in ciò comunque ravvisabili i tipici caratteri della discrezionalità amministrativa orientata al pubblico interesse connesso alla gestione del bene affidato in concessione.
10. Non induce in contrario il fatto che i rimedi spettanti all’amministrazione, di carattere risolutorio o meno, siano previsti dal contratto stipulato con il privato. L’utilizzo di strumenti privatistici è infatti compatibile in linea generale con il «perseguimento del pubblico interesse», come sancito dall’art. 11 della legge 7 agosto 1990, n. 241, a proposito degli accordi integrativi o sostitutivi del provvedimento amministrativo (in questo senso: cfr. Corte cost. 6 luglio 2004, n. 204; § 3.4.2). Inoltre, in ogni fattispecie di utilizzo di istituti propri del diritto civile prevale presso la giurisprudenza la tesi secondo cui la pubblica amministrazione mantiene le prerogative di autorità pubblica: tanto nella fase prodromica alla conclusione di contratti (cfr. Cons. Stato, Ad. plen., 3 giugno 2010, n. 11, con riguardo alla costituzione o partecipazione in società: § 17.6); quanto nel corso del rapporto con il privato una volta stipulato il contratto (così: Cons. Stato, Ad. plen., 20 giugno 2014, n. 14, che ha riconosciuto perdurante il potere di autotutela amministrativa nel corso dell’esecuzione di un contratto di appalto pubblico: § 3.5.2; in senso conforme può essere richiamata la giurisprudenza di legittimità che nel definire il riparto di giurisdizione tra giudice amministrativo e giudice ordinario in relazione ai contratti per l’acquisto di strumenti finanziari derivati da parte della pubblica amministrazione configura un ambito di giurisdizione del primo nelle ipotesi di esercizio del potere autoritativo di annullamento degli atti che precedono la conclusione del contratto: cfr. tra le altre: Cass., SS.UU., ord. 9 ottobre 2017, n. 23600 e 23 ottobre 2014, n. 22554). 
11. A fortiori deve quindi ritenersi che nella concessione di beni pubblici, in cui gli interessi di carattere generale connessi all’uso del bene contraddistinguono il rapporto nel corso della sua durata, con il corollario processuale della giurisdizione esclusiva del giudice amministrativo e l’eccezione delle controversie di carattere meramente patrimoniale relative ad indennità, canoni ed altri corrispettivi, ogni atto dell’amministrazione che non possa essere ricondotto a quest’ultimo ambito vada ascritto alla cognizione del giudice amministrativo. Ad esso sono dunque devolute le controversie in cui vi sia contestazione sull’esatto adempimento della concessione, come nel presente giudizio.
12. Peraltro, la non riconducibilità dei descritti poteri a quelli propri di un rapporto paritetico non si traduce in una diminuzione di tutela del concessionario. Vi è casomai in un rafforzamento della sua posizione, secondo lo statuto tipico del procedimento amministrativo, in primis per la necessità che gli atti adottati dall’autorità concedente di reazione all’inadempimento siano esercitati in coerenza con il pubblico interesse sotteso alla concessione, e che questo sia esternato in una motivazione adeguata, resa all’esito del contraddittorio con il concessionario. 
13. Di ciò si ha conferma nel caso di specie.
In primo luogo, il provvedimento applicativo della penale nei confronti della società sportiva odierna appellante e la presupposta clausola contrattuale (art. 12 del contratto in data 24 giugno 2014) rispettivamente prefigurano, quest’ultima, e si sono sostanziati, il primo, in un confronto con la medesima appellante, all’esito del quale il Comune di Gioia del Colle ha esternato le ragioni per cui riteneva insufficienti le difese del concessionario e di applicazione della penale. Inoltre, rispetto all’impossibilità rappresentata dalla società sportiva (con nota in data 30 giugno 2020) di assicurare una tempestiva riapertura della piscina nel rispetto dei criteri previsti dalle linee guida nazionali emanate dal governo in occasione del superamento della prima fase di emergenza sanitaria epidemiologica e della parimenti esposta antieconomicità derivante dall’esigenza di approvvigionarsi di tutto quanto a ciò necessario, il provvedimento comunale conclusivo ha considerato che fosse comunque onere del concessionario sostenere i costi. Si tratta dunque di una tipica valutazione espressiva della posizione di supremazia dell’amministrazione concedente, incentrata sull’esigenza di interesse pubblico di assicurare il sollecito riavvio della gestione dell’impianto sportivo.
14. Non è infine decisivo rispetto a quanto finora considerato l’orientamento giurisprudenziale richiamato dal Comune di Gioia del Colle nelle proprie difese. 
L’ordinanza delle Sezioni unite della Cassazione dell’8 luglio 2019, n. 18267, riguarda una fattispecie di concessione di lavori pubblici, per cui non è prevista una regola di riparto analoga all’art. 133, comma 1, lett. b), cod. proc. amm. concernente le concessioni di beni pubblici, ed in relazione alla quale è ormai ius receptum presso la giurisprudenza di questo Consiglio di Stato l’assimilazione dell’istituto in questione all’appalto di lavori pubblici, sulla scorta dell’armonizzazione normativa di matrice euro-unitaria (sul punto si rinvia alla sentenza di questa Sezione del 16 gennaio 2013 n. 236). Del pari, la sentenza della III Sezione di questo Consiglio di Stato del 13 ottobre 2020, n. 6181, ha definito la questione di giurisdizione in una controversia inerente alla fase di esecuzione di una concessione di lavori pubblici.
15. Diverso è il caso deciso dall’ordinanza della Cassazione, Sezioni unite, del 27 novembre 2019, n. 31029, che in effetti ha affermato essere devoluta al giudice ordinario la controversia avente ad oggetto la sanzione amministrativa comminata da un’ASL nei confronti di una struttura privata accreditata all’esito di un’attività di controllo sulla congruità ed appropriatezza del servizio pubblico reso da quest’ultima. Sennonché, nel fondare la decisione sul rilievo che l’adempimento degli obblighi relativi al regime di accreditamento e le conseguente reazione dell’autorità concedente costituisce «vicenda estranea al controllo delle modalità di esercizio del potere amministrativo discrezionale», in cui viene in rilievo «il profilo paritario e meramente patrimoniale del rapporto concessorio», la Suprema Corte non ha considerato che l’art. 133, comma 1, lett. c), cod. proc. amm., nel regolare il riparto tra giudice amministrativo e giudice ordinario in conformità a quanto previsto dalla precedente lettera b) per le concessioni di beni pubblici, precisa ulteriormente che rientrano nella giurisdizione esclusiva del primo le controversie relative, tra l’altro, «a provvedimenti adottati dalla pubblica amministrazione nell’ambito del suo potere di «vigilanza e controllo nei confronti del gestore». La previsione – ritenuta in parte qua conforme a Costituzione con la sopra citata sentenza della Corte costituzionale del 6 luglio 2004, n. 204 (in relazione all’antecedente costituito dall’art. 33, comma 1, del decreto legislativo 31 marzo 1998, n. 80) – è indice normativo della rilevanza pubblicistica di ogni questione relativa all’adempimento della concessione di servizi pubblici (e in contrario a quanto stabilito dalla Cassazione, proprio con riguardo ai controlli delle ASL sulle strutture sanitarie accreditate, si veda Cons. Stato, III, 2 dicembre 2020, n. 7646; per una più approfondita ricostruzione delle caratteristiche del servizio pubblico e dei poteri dell’amministrazione concedente nel corso dell’esecuzione del rapporto si rinvia a Cons. Stato, Ad. plen., ord. 30 marzo 2000, n. 1). Identiche considerazioni valgono quindi per le concessioni di beni pubblici, oggetto della presente fattispecie controversa. 
16. L’appello deve pertanto essere accolto, per cui la sentenza di primo grado va annullata con rinvio al Tribunale amministrativo, ai sensi dell’art. 105, comma 1, del codice del processo amministrativo. La natura delle questioni controverse giustifica la compensazione delle spese di causa.
P.Q.M.
Il Consiglio di Stato in sede giurisdizionale (Sezione Quinta), definitivamente pronunciando sull’appello, come in epigrafe proposto, lo accoglie e per l’effetto annulla la sentenza di primo grado, con rinvio ex art. 105 cod. proc. amm. della causa al Tribunale amministrativo regionale per la Puglia;
compensa le spese di causa.
Ordina che la presente decisione sia eseguita dall’attività amministrativa.
Così deciso nella camera di consiglio del giorno 3 dicembre 2020 con l’intervento dei magistrati:


Francesco Caringella,	Presidente
Fabio Franconiero,	Consigliere, Estensore
Federico Di Matteo,	Consigliere
Angela Rotondano,	Consigliere
Alberto Urso,	Consigliere

Francesco Caringella,	Presidente
Fabio Franconiero,	Consigliere, Estensore
Federico Di Matteo,	Consigliere
Angela Rotondano,	Consigliere
Alberto Urso,	Consigliere



IL SEGRETARIO
","Giurisdizione – Concessione amministrativa – Inadempimento agli obblighi – Penale – Controversia - Giurisdizione del giudice amministrativo. 
             Rientra nella giurisdizione del giudice amministrativo la controversia avente ad oggetto l’applicazione di una penale contrattuale inflitta per inadempimento agli obblighi derivanti da una concessione (1). 
 
(1) Ha ricordato la Sezione che l'art. 133, comma 1, lett. b), c.p.a., che regola la giurisdizione in materia di concessioni di beni pubblici, devolve le controversie «aventi ad oggetto atti e provvedimenti» relativi a tale categoria di contratto alla giurisdizione esclusiva del giudice amministrativo ed in via di «eccezione» al giudice ordinario le controversie «concernenti indennità, canoni ed altri corrispettivi». La concentrazione davanti al giudice amministrativo delle controversie concernenti le concessioni di beni pubblici è dunque derogata per le ipotesi dichiaratamente eccezionali da essa previste e pertanto da interpretare in conformità al canone enunciato dall’art. 14 delle preleggi, secondo cui le leggi «che fanno eccezione a regole generali (…) non si applicano oltre i casi (…) in esse considerati».  
Il riparto così delineato esprime la concezione, tuttora valida, secondo cui la concessione di beni pubblici è un istituto in cui è immanente l’interesse dell’amministrazione ad un corretto utilizzo e gestione del bene affidato in uso speciale al privato concessionario. In ragione di ciò è innanzitutto nel potere unilaterale di affidamento dell’uso del bene pubblico spettante all’amministrazione che va individuata la genesi della concessione, con regolamentazione dei profili di carattere patrimoniale, in funzione accessiva del presupposto provvedimento di concessione, mediante lo strumento contrattuale. Quest’ultimo è dunque dipendente sul piano logico-giuridico all’atto autoritativo di concessione. In secondo luogo, anche nel corso del rapporto concessorio all’amministrazione stessa sono riservati i poteri autoritativi necessari ad assicurare che la gestione privata del bene rimanga coerente con il superiore interesse pubblico ed a ricondurla ad esso ogniqualvolta se ne sia verificata una deviazione, sino al punto di porre termine all’uso speciale e così riacquisire il bene alla sfera pubblica. Alla posizione di supremazia così mantenuta dall’amministrazione fa riscontro la soggezione del privato concessionario, al quale è riconosciuto l’interesse legittimo al corretto esercizio dei poteri autoritativi spettanti alla prima. 
I profili di carattere sostanziale della concessione finora delineati sono alla base della giurisdizione esclusiva del giudice amministrativo. In conformità alle ragioni storiche che presiedono alla sua istituzione essa si giustifica per il possibile intreccio tra situazioni giuridiche aventi consistenza di interesse legittimo e altre invece qualificabili come diritto soggettivo, configurabili per i sopra menzionati profili di carattere patrimoniale insiti nel rapporto concessorio e regolati mediante contratto, e per la conseguente esigenza di concentrare le relative tutele.  
Tale concentrazione non è assoluta, ma è derogata per le controversie «concernenti indennità, canoni ed altri corrispettivi». In conformità al canone interpretativo previsto dal sopra citato art. 14 delle preleggi la residuale ipotesi di giurisdizione ordinaria nelle controversie concernenti le concessioni di beni pubblici va pertanto limitata a quelle di carattere meramente patrimoniale, in cui non sono coinvolti profili di interesse pubblico, che per il resto conformano l’istituto della concessione amministrativa.  
In questa prospettiva si afferma in giurisprudenza che tali profili sono ravvisabili anche nella determinazione del canone di concessione dovuto dal privato, ogniqualvolta si controversa sull’an della prestazione o la sua determinazione sia rimessa a valutazioni di carattere discrezionale dell’autorità concedente (Cons. Stato, sez. V, 13 febbraio 2019, n. 1034). Sono per contro devolute alla giurisdizione ordinaria le controversie in cui si verta sul solo ammontare del corrispettivo dovuto al concessionario e la sua determinazione non dipenda dall’esercizio delle prerogative pubblicistiche dell’amministrazione (Cass., SS.UU., 18 giugno 2020, n. 11867; ord. 24 febbraio 2020, n. 4803; 4 ottobre 2019, n. 24857; ord. 31 dicembre 2018, n. 33688; Cons. Stato, sez. II, 8 ottobre 2020, n. 5981; id., sez. V, 20 agosto 2019, n. 5744; id., sez. VI, 30 novembre 2020, n. 7540). 
L’adempimento della concessione è quindi irriducibile agli aspetti di carattere meramente patrimoniale che fondano la giurisdizione ordinaria della materia. La corretta esecuzione del rapporto concessorio non è infatti indifferente rispetto alle ragioni di interesse pubblico che hanno a suo tempo indotto l’amministrazione ad affidare in uso speciale il bene pubblico, ma ne costituisce al contrario l’essenza sul piano causale. I rimedi spettanti all’autorità concedente per reagire all’inadempimento del privato concessionario non possono conseguentemente essere assimilabili a quelli spettanti alla parte di un contratto di diritto comune. Palese quanto ora rilevato quando l’amministrazione intenda porre termine al rapporto concessorio, nondimeno, anche laddove la stessa consideri opportuno proseguirlo, a fronte di inadempimenti del concessionario non ritenuti gravi, sono in ciò comunque ravvisabili i tipici caratteri della discrezionalità amministrativa orientata al pubblico interesse connesso alla gestione del bene affidato in concessione. 
Deve quindi ritenersi che nella concessione di beni pubblici, in cui gli interessi di carattere generale connessi all’uso del bene contraddistinguono il rapporto nel corso della sua durata, con il corollario processuale della giurisdizione esclusiva del giudice amministrativo e l’eccezione delle controversie di carattere meramente patrimoniale relative ad indennità, canoni ed altri corrispettivi, ogni atto dell’amministrazione che non possa essere ricondotto a quest’ultimo ambito vada ascritto alla cognizione del giudice amministrativo. Ad esso sono dunque devolute le controversie in cui vi sia contestazione sull’esatto adempimento della concessione, come nel presente giudizio. 
Non è infine decisiva, in senso contrario, l’ordinanza delle Sezioni unite della Cassazione dell’8 luglio 2019, n. 18267, che riguarda una fattispecie di concessione di lavori pubblici, per cui non è prevista una regola di riparto analoga all’art. 133, comma 1, lett. b), c.p.a. concernente le concessioni di beni pubblici, ed in relazione alla quale è ormai ius receptum presso la giurisprudenza di questo Consiglio di Stato l’assimilazione dell’istituto in questione all’appalto di lavori pubblici, sulla scorta dell’armonizzazione normativa di matrice euro-unitaria (Cons. Stato, sez. V, 16 gennaio 2013, n. 236). Del pari, la sentenza della III Sezione di questo Consiglio di Stato del 13 ottobre 2020, n. 6181, ha definito la questione di giurisdizione in una controversia inerente alla fase di esecuzione di una concessione di lavori pubblici. 
Diverso è il caso deciso dall’ordinanza della Cassazione, Sezioni unite, del 27 novembre 2019, n. 31029, che in effetti ha affermato essere devoluta al giudice ordinario la controversia avente ad oggetto la sanzione amministrativa comminata da un’ASL nei confronti di una struttura privata accreditata all’esito di un’attività di controllo sulla congruità ed appropriatezza del servizio pubblico reso da quest’ultima. Sennonché, nel fondare la decisione sul rilievo che l’adempimento degli obblighi relativi al regime di accreditamento e le conseguente reazione dell’autorità concedente costituisce «vicenda estranea al controllo delle modalità di esercizio del potere amministrativo discrezionale», in cui viene in rilievo «il profilo paritario e meramente patrimoniale del rapporto concessorio», la Suprema Corte non ha considerato che l’art. 133, comma 1, lett. c), c.p.a., nel regolare il riparto tra giudice amministrativo e giudice ordinario in conformità a quanto previsto dalla precedente lettera b) per le concessioni di beni pubblici, precisa ulteriormente che rientrano nella giurisdizione esclusiva del primo le controversie relative, tra l’altro, «a provvedimenti adottati dalla pubblica amministrazione nell’ambito del suo potere di «vigilanza e controllo nei confronti del gestore». La previsione – ritenuta in parte qua conforme a Costituzione con la sopra citata sentenza della Corte costituzionale del 6 luglio 2004, n. 204 (in relazione all’antecedente costituito dall’art. 33, comma 1, del decreto legislativo 31 marzo 1998, n. 80) – è indice normativo della rilevanza pubblicistica di ogni questione relativa all’adempimento della concessione di servizi pubblici (e in contrario a quanto stabilito dalla Cassazione, proprio con riguardo ai controlli delle ASL sulle strutture sanitarie accreditate, si veda Cons. Stato, sez. III, 2 dicembre 2020, n. 7646; per una più approfondita ricostruzione delle caratteristiche del servizio pubblico e dei poteri dell’amministrazione concedente nel corso dell’esecuzione del rapporto si rinvia a Cons. Stato, Ad. plen., ord., 30 marzo 2000, n. 1). Identiche considerazioni valgono quindi per le concessioni di beni pubblici, oggetto della presente fattispecie controversa.  ",Giurisdizione
https://www.giustizia-amministrativa.it/web/guest/-/confini-dell-attivit-c3-a0-consultiva,"
Confini dell’attività consultiva
","Numero 01807/2020  e data 
        		13/11/2020 Spedizione


REPUBBLICA ITALIANA
Consiglio di Stato
Sezione Prima
Adunanza di Sezione del 21 ottobre 2020
NUMERO AFFARE 01091/2020
OGGETTO:
Ministero delle infrastrutture e dei trasporti. 
Richiesta di parere sul programma di edilizia sperimentale sovvenzionata da attuarsi nel comune di Roma; convenzione del 28 giugno 1988 ai sensi dell’articolo 4 della legge 25 marzo 1982 n. 94.


LA SEZIONE
Vista la nota prot. n. U.0036480. del 16 settembre 2020 con la quale il Ministero delle infrastrutture e dei trasporti ha formulato quesito al Consiglio di Stato;
esaminati gli atti e udito il relatore, consigliere Vincenzo Neri;

Premesso e considerato
1. La richiesta di parere.

Il Ministero delle infrastrutture e dei trasporti, con nota prot. n. U.0036480. del 16 settembre 2020, ha chiesto il parere del Consiglio di Stato sulle questioni sorte in ordine all’esecuzione della Convenzione del 28 giugno 1988 sottoscritta, ai sensi dell’articolo 4 della legge 25 marzo 1982 n. 94, per l'attuazione, con la partecipazione del Comune di Roma, di un programma sperimentale tra:
- il Ministero (Segretariato generale del Comitato per l'Edilizia Residenziale - CER dell'allora Ministero dei lavori pubblici);
- il consorzio ""Roma Consorzio Nazionale fra Cooperative di produzione e lavoro” - consorziato del consorzio Cospedil, quale concessionario;
- il consorzio Cospedil - proponente del programma oggetto di finanziamento in nome e per conto del Consorzio ""Roma"" -, 
- l'Istituto Autonomo per le case popolari di Roma;
Il Ministero riporta dettagliatamente, in successione cronologica, il susseguirsi di atti e vicende relativi alla realizzazione di quanto disposto nella Convenzione.
Oggetto della Convenzione, spiega il Ministero, ai sensi dell'articolo 2 della stessa, è “l'attuazione del programma sperimentale” nel comune di Roma per la realizzazione, su una superficie complessiva di 11.440 mq, di: a) 120 alloggi; b) opere di sistemazione esterna integrate; c) opere di urbanizzazione a scomputo delegate dal comune di Roma al contraente. 
Sottolinea il Ministero che gli alloggi, una volta realizzati, sono di proprietà dello IACP di Roma mentre la proprietà delle opere di urbanizzazione primarie e secondarie è regolata dalla convenzione ex articolo 35 della legge 21 ottobre 1971 n. 865. Trattandosi di edilizia residenziale sovvenzionata a totale carico dello Stato, rileva il Ministero, l'importo che l'Amministrazione ha messo a disposizione dello IACP di Roma, così come indicato all'articolo 15 della Convenzione, è pari a lire 11.082.368.800 e lire 445.000.000 quali oneri per opere di urbanizzazione a scomputo da corrispondere al Comune di Roma.
L’Amministrazione precisa inoltre che i fondi relativi al programma de quo si trovano presso la Cassa Depositi e Prestiti sul conto corrente 20126 fondo D, da erogare per il tramite dell'ATER di Roma, e che:
- ai sensi dell'articolo 15 della Convenzione (Modalità di erogazione dei fondi all'Iacp), sono stati erogati dal Ministero allo IACP di Roma (ora Ater di Roma), in data 27 settembre 1990, euro 1.859.245,88 e, in data 20 settembre 2005, euro 2.918.137,13, per un totale di euro 4.777.383,01;
- ai sensi degli articoli 16 e 17 della Convenzione (Pagamenti al contraente e modalità di pagamento), l'Ater ha erogato al contraente la somma di euro 3.758.977,79 per anticipazioni, sperimentazione e due stati di avanzamento lavori, su tale somma sono stati recuperati 508.081,55 euro, quale fruttuosità relative alle somme anticipate e sono stati poi corrisposti euro 127.500,92 quali ulteriori somme per spese. Pertanto, la somma effettivamente erogata è pari a euro 3.378.397,16.
Nella relazione è spiegato che, in data 16 luglio 2003, è stato stipulato il primo Atto integrativo alla Convenzione con il quale, a seguito di rinuncia del Consorzio ""Roma"", in sostituzione di quest’ultimo, ha assunto funzioni e responsabilità di contraente soggetto attuatore, il CON.SA.PRO, anch'esso facente parte del Consorzio Cospedil. L'atto aggiuntivo ha previsto, rispetto all'importo originario di euro 6.197.482,79 di cui alla Convenzione del 1988, l'integrazione di euro 6.065.594,42; pertanto, il costo globale dell'intervento è stato determinato in euro 12.263.077,21. Inoltre, è riferito che l'articolo 1 (premesse e norme di rinvio) della bozza di secondo atto aggiuntivo, inviata dall'Ater di Roma il 9 giugno 2020, prevede la modifica degli articoli da 2 a 26 della convenzione del 1988, ad eccezione degli articoli 11, 15, 16, 17 e 24, che non risultano pertanto modificati.
Ancora, rileva il Ministero che al posto degli originari 120 alloggi previsti, la società In.Te.Di., concessionaria del programma, intenderebbe realizzarne 52,  in particolare 28 di superficie entro i 45 mq; 16 di superficie utile entro i 62 mq e 8 alloggi di superficie utile entro i 70 mq.
Quanto ai lavori e alle vicende che riguardano le società che si sono nel tempo susseguite nella realizzazione delle opere, il Ministero riferisce che:
- i lavori sono iniziati e poi sospesi il 31 gennaio 2006, con opere relative a movimenti terra, fondazioni ed un primo solaio dell'autorimessa interna ai 5 corpi di fabbrica. Si osserva che l'Amministrazione non si è avvalsa delle facoltà previste dall'articolo 22 della Convenzione che riguardano risoluzione e penalità in caso di ritardo;
- il 25 maggio 2010, il consorzio Cospedil ha comunicato al Ministero di aver ceduto, con contratto del 30 luglio 2009 e con successivo atto del 24 maggio 2010, alla Mazzanti s.p.a. un proprio ramo di azienda comprendente il programma in oggetto;
- il 25 novembre 2010, la Mazzanti s.p.a. veniva sciolta e messa in liquidazione, modificando tra l'altro la denominazione sociale in ""Sistemi Edili Integrati 2010 Spa"";
- il 24 aprile 2011, con atto notarile, la Sistemi Edili Integrati 2010 s.p.a. cedeva alla società Tema 96 s.r.l. di Roma il ramo di azienda comprendente anche il programma in oggetto;
- il 18 maggio 2011, la Tema 96 Srl costituiva con altre società (Insel Spa e Dicos Spa) il Consorzio In.Te.Di. che il 7 giugno 2011 diventava concessionario del programma;
- il 25 maggio 2012, il Ministero convocava in riunione l'Ater ed il Comune di Roma per verificare lo stato di attuazione del programma al fine di evitare possibili ipotesi di revoca del finanziamento. Il Consorzio In.Te.Di., nell’occasione, manifestava la volontà di completare il programma edilizio;
 - il 28 maggio 2014, il Ministero - a seguito di presentazione da parte del Consorzio di uno ""Schema di proposta e di atto d'obbligo"" che lo stesso si sarebbe impegnato a sottoscrivere nell'ambito di un secondo Atto integrativo alla Convenzione - chiedeva all'Ater di Roma di procedere alle opportune valutazioni;
- il 30 settembre 2014, l'Ater di Roma esprimeva ""la propria favorevole valutazione sulla proposta di subentro del Consorzio Stabile INTEDI Costruzioni nella titolarità del contratto riferito al programma sperimentale e la piena accettazione dei nuovi compiti e funzioni delegate all'ATER nella gestione e vigilanza dello stesso programma"";
- il 22 ottobre 2014, il Ministero trasmetteva all'Ater le proprie valutazioni sullo schema di secondo Atto integrativo proposto dal Consorzio In.Te.Di., affinché l'Ater potesse procedere alle integrazioni richieste e proporlo alla firma dei soggetti interessati; in particolare, il Ministero chiedeva di escludere dall'Atto in esame il progetto di secondo intervento da realizzare con nuovi finanziamenti integrativi, perché privo, al momento, di copertura finanziaria. Inoltre, tenuto conto del trasferimento delle funzioni avvenute con il d.lgs. n.112/1998 e della soppressione del CER, il Ministero riteneva opportuno adeguare il sistema di governance dell'intervento al nuovo assetto delle competenze amministrative, prevedendo nell'Atto integrativo:
a) la modifica dell'articolo 3 della Convenzione originaria con il trasferimento dal CER all'Ater delle funzioni di cui ai numeri da 1 a 6 del citato articolo ed il mantenimento in capo al Ministero di quelle di cui ai numeri 7 e 8;
b) la modifica dell'articolo 20 della Convenzione originaria, con il trasferimento in favore dell'Ater delle garanzie previste in favore del CER;
c) la modifica degli articoli 22 e 23 della Convenzione originaria con il trasferimento dal Ministero all'Ater delle funzioni relative alla risoluzione della Convenzione ed alle penalità in caso di ritardo, nonché al controllo degli obblighi del contraente;
d) l'inserimento di un articolo finale che preveda il diritto del Ministero di rivalersi sull'Ater in caso di chiamata in giudizio per controversie e per gli eventuali oneri conseguenti;
- il 13 luglio 2018, l'Ater - recependo le indicazioni del Ministero - trasmetteva lo schema di un secondo Atto integrativo, sottoscritto per accettazione dal contraente;
- il 18 dicembre 2019, nel corso di una riunione il Ministero faceva presente che l'atto aggiuntivo avrebbe dovuto, comunque, essere adeguato alla normativa sui contratti pubblici di lavori nel frattempo intervenuta, con la chiara ed esplicita assunzione da parte dell'Ater di Roma della funzione di stazione appaltante e, quindi, di tutti i compiti che ne derivano, tra i quali la nomina del RUP e del Direttore dei lavori e di ogni altra incombenza derivante dall'esecuzione dei lavori. Inoltre, tra le parti Ater e Comune di Roma veniva ipotizzata una possibile estensione dell'atto integrativo con il subentrante Consorzio In.Te.Di. al Comparto 11 (edifici 2, 3 e 4) per il quale i soggetti sopra indicati si riservano di predisporre il relativo progetto e di reperire le risorse; 
- il 13 maggio 2020, il Comune di Roma esprimeva ""l'inderogabile necessità di unitaria attuazione di entrambi i comparti 9 e 11 "";
- il 9 giugno 2020, l'Ater - recependo le osservazioni di Roma Capitale - trasmetteva lo schema di secondo Atto integrativo per la sottoscrizione.
In ordine al contenuto dello schema di secondo Atto integrativo, il Ministero espone che:
- all'articolo 1 sono state inserite le premesse e, in particolare, le norme di rinvio alla Convenzione ed al primo Atto integrativo, con l'indicazione delle modifiche dall'articolo 2 all'articolo 26;
- all'articolo 2 viene indicato, come ""oggetto del 2° atto integrativo"", l'attuazione del programma edilizio per la costruzione degli edifici 1 e 5;
- all'articolo 3, l'Ater si impegna a reperire idoneo finanziamento per completare l'intero programma edilizio (fase 2) realizzando la cubatura assegnata con delibera di Giunta Comunale n. 6584/87 e n. 93/03, dal momento che con il finanziamento ministeriale è possibile completare il solo comparto 9 (edifici 1 e 5);
- all'articolo 4 vengono specificate le fasi dell'intervento nel seguente modo: 
a) Fase 1) realizzazione degli edifici 1 e 5, comprendente n. 52 alloggi ed interposta autorimessa, per complessivi mc 10.687,00; 
b) Fase 2) realizzazione degli edifici 2, 3 e 4, non oggetto dell' atto aggiuntivo, per la residua volumetria di mc. 25.313, per n. 68 alloggi, da realizzare con altri fondi.
Infine, il Ministero riferisce che, nel frattempo, l'Amministrazione è stata convenuta in un giudizio avente ad oggetto analoga convenzione dal soggetto attuatore ISVEUR, giudizio nel quale, con sentenza non definitiva del Tribunale di Roma, sedicesima sez. civile, il Ministero è stato individuato come unico soggetto legittimato passivo. 
Conclude il Ministero osservando che “alla luce di detta sentenza, qualora si proceda con l'analogo aggiornato rapporto contrattuale che si pone all'attenzione di codesto organo consultivo, il Ministero dovrà trovarsi nelle condizioni di certezza giuridica in ordine all'assenza di responsabilità sull'attuazione di che trattasi”.

2. I quesiti.

I questi posti dal Ministero si riferiscono:

1)	alla effettiva possibilità, atteso il tempo intercorso, di poter considerare il Consorzio In.Te.Di. legittimo subentrante e contraente dell'Amministrazione;


2)	alla effettiva possibilità di addivenire alla sottoscrizione di un atto aggiuntivo che riguardi, per quanto attiene la partecipazione ministeriale, il solo comparto 9 (edifici 1 e 5), essendo le risorse ministeriali non più sufficienti per le previsioni iniziali e risultando l'ulteriore realizzazione del comparto 11 (edifici 2, 3, 4) di esclusivo interesse del Comune di Roma e dell'Ater, che si è impegnata a reperire i finanziamenti necessari;


3)	alla esecutività e cogenza delle clausole previste nello schema allegato sub 10 in ordine alla responsabilità, a tutti gli effetti, dell'Ater quale stazione appaltante onde sollevare lo scrivente Ministero da responsabilità e compiti ormai del tutto impropri, ovvero quali clausole ulteriori sia opportuno introdurre.


3. L’ammissibilità dei quesiti posti al Consiglio di Stato.

La Sezione osserva che il Consiglio di Stato, per garantire il corretto equilibrio istituzionale, ha reiteratamente escluso la «possibilità di richiedere pareri facoltativi su materie o fattispecie per le quali già siano pendenti o in corso di attivazione controversie giurisdizionali» (Cons. Stato, sez. II, 24 ottobre 2007, n. 442, Cons. Stato, sez. II, 28 gennaio 2008, n. 442). Un’indicazione nel senso di evitare che possano esserci interferenze tra la funzione consultiva e quella giurisdizionale, può essere rinvenuta anche all’art. 33, comma 1, R.D. 26 giugno 1924, n. 1054 (“Negli affari che, a norma della presente legge, possono formare oggetto di ricorso al Consiglio di Stato in sede giurisdizionale, il Governo, avuto il parere della sezione competente, non può richiedere, in via amministrativa, l’esame del Consiglio di Stato in adunanza generale”). 
Inoltre, in talune pronunce il Consiglio ha affermato che «in presenza di contrasti interpretativi già insorti, la richiesta di parere è inammissibile» (Cons. Stato, sez. II, 15 maggio 2013, n. 3006; Cons. Stato, sez. II, 9 marzo 2011, n. 1589) nel senso che «nell’esercizio dell’attività consultiva, il Consiglio di Stato, quale organo di consulenza imparziale e terzo dello Stato-ordinamento e non dello Stato-apparato, non è destinato[…]a supportare le scelte decisionali delle Amministrazioni, quante volte esse ritengano, a loro discrezione, di avvalersi della consulenza del Consiglio stesso, dal momento che la funzione consultiva svolta nell’interesse non dell’ordinamento generale, ma dell’Amministrazione assistita, compete all’Avvocatura dello Stato. Il Consiglio di Stato fornisce il proprio parere solo su questioni di massima, la cui soluzione potrà guidare la successiva azione amministrativa nel suo futuro esplicarsi» (Cons. Stato, sez. II, 9 marzo 2011, n. 1589; Cons. Stato, sez. II, 20 settembre 2017, n. 2065). Inoltre, soprattutto dopo le modifiche introdotte con l’articolo 17 della l. 15 maggio 1997 n. 127, il parere facoltativo deve riguardare solo «le attività che più incisivamente impegnano l’azione del Governo o degli altri organi di maggior rilevanza dello Stato-ordinamento e non può essere attivata da una mera pretesa o esigenza dell’amministrazione interessata, la quale, al contrario, deve esporre, nella sua richiesta di parere, i rilevanti motivi di interesse pubblico strumentali alle attività fondamentali o comunque più significative, che quasi impongono il ricorso al parere facoltativo, il quale, altrimenti, andrebbe a sovrapporsi all’esclusiva autonomia e responsabilità dirigenziale».

In altri termini, va esclusa la possibilità di emettere pareri su aspetti minimali relativi ad «un ordinario segmento del procedimento amministrativo» (Cons. Stato, sez. I, 2 gennaio 2012, n. 1), in quanto il supporto consultivo, da un lato, non può e non deve sostituirsi all'amministrazione nel dovere di provvedere (cfr. pareri n. 118/02; n. 2994/02; n. 9/03; n. 1212/03; n. 1274/03; n. 82/99; n. 4212/02; n. 2564/02; n. 2250/2007) e, dall'altro, non può invadere l’ambito di operatività delle attribuzioni dell’Avvocatura dello Stato nella sua funzione generale di consulenza alle pubbliche amministrazioni.
Ciò è pienamente coerente con l’idea “di un’evoluzione sostanziale delle funzioni consultive del Consiglio di Stato di cui all’art. 100 della Costituzione” e con la necessità di inquadrare le funzioni consultive “in una visione sistemica e al passo coi tempi, confermando il ruolo del Consiglio di Stato come un advisory board delle Istituzioni del Paese anche in un ordinamento profondamente innovato e pluralizzato” (Cons. St., Comm. spec., parere 2 agosto 2016 n. 1767). Così ragionando le funzioni consultive del Consiglio di Stato si rivolgono, nella prassi più recente, oltre che a singoli ‘atti’, anche a sostenere “i ‘processi’ di riforma, accompagnandoli in tutte le loro fasi e indipendentemente dalla natura degli atti di attuazione, fornendo sostegno consultivo ai soggetti responsabili dell’attività di implementazione” (Cons. St., Comm. spec., parere 2 agosto 2016 n. 1767). 

4. Risposta ai quesiti formulati dal Ministero delle infrastrutture e dei trasporti.

Alla luce delle osservazioni prima compiute, dunque, l’attività consultiva – diversa da quella relativa alla decisione dei ricorsi straordinari o all’emissione di pareri sugli atti regolamentari – può essere esercitata quando si chiede l’interpretazione in via generale di una norma di legge o nelle altre ipotesi previste dall’articolo 17, comma 25, legge 15 maggio 1997, n. 127. 
Osserva la Sezione che nel caso di specie i quesiti posti dal Ministero delle infrastrutture e dei trasporti non attengono all’interpretazione generale di una norma di legge né riguardano la funzione consultiva riconosciuta dalla legge sugli “schemi generali di contratti-tipo, accordi e convenzioni predisposti da uno o più ministri” (articolo 17, comma 25, l. 15 maggio 1997, n. 127). 
Con riferimento poi ai quesiti n. 1 e n. 3, inoltre, non è possibile pronunciarsi anche perché afferiscono ad un caso specifico che, come riferito dallo stesso Ministero, presenta un forte rischio di contenzioso giurisdizionale, circostanza quest’ultima che conseguentemente impedisce al Consiglio di Stato, per le ragioni prima esposte al paragrafo 3, di pronunciarsi in sede consultiva. 
Per quel che attiene al quesito n. 2, infine, la Sezione esclude altresì la possibilità di pronunciarsi perché non si tratta di un quesito di natura giuridica ma di avallare un atto specifico di amministrazione attiva, compito questo, come detto, di competenza dell’Avvocatura dello Stato.
P.Q.M.
dichiara non luogo a parere.




IL SEGRETARIO
Carola Cafarelli
","Consiglio di Stato e Consiglio di Giustizia per la Regione Siciliana - Funzioni consultive - Pareri - Su aspetti minimali relativi ad un ordinario segmento del procedimento amministrativo - Esclusione.

    Il Consiglio di Stato in sede consultiva fornisce il proprio parere solo su questioni di massima, la cui soluzione potrà guidare la successiva azione amministrativa nel suo futuro esplicarsi, con la conseguenza che non possono essere emessi pareri su aspetti minimali relativi ad un ordinario segmento del procedimento amministrativo (1). 

 
(1) La Sezione ha osservato che il Consiglio di Stato, per garantire il corretto equilibrio istituzionale, ha reiteratamente escluso la “possibilità di richiedere pareri facoltativi su materie o fattispecie per le quali già siano pendenti o in corso di attivazione controversie giurisdizionali” (Cons. Stato, sez. II, 24 ottobre 2007, n. 442; id. 28 gennaio 2008, n. 442). Un’indicazione nel senso di evitare che possano esserci interferenze tra la funzione consultiva e quella giurisdizionale può essere rinvenuta anche all’art. 33, comma 1, r.d. 26 giugno 1924, n. 1054 (“Negli affari che, a norma della presente legge, possono formare oggetto di ricorso al Consiglio di Stato in sede giurisdizionale, il Governo, avuto il parere della sezione competente, non può richiedere, in via amministrativa, l’esame del Consiglio di Stato in adunanza generale”). 
Inoltre, in talune pronunce è stato affermato che “in presenza di contrasti interpretativi già insorti, la richiesta di parere è inammissibile” (Cons. Stato, sez. II, 15 maggio 2013, n. 3006; id. 9 marzo 2011, n. 1589) nel senso che “nell’esercizio dell’attività consultiva, il Consiglio di Stato, quale organo di consulenza imparziale e terzo dello Stato-ordinamento e non dello Stato-apparato, non è destinato[…]a supportare le scelte decisionali delle Amministrazioni, quante volte esse ritengano, a loro discrezione, di avvalersi della consulenza del Consiglio stesso, dal momento che la funzione consultiva svolta nell’interesse non dell’ordinamento generale, ma dell’Amministrazione assistita, compete all’Avvocatura dello Stato. Il Consiglio di Stato fornisce il proprio parere solo su questioni di massima, la cui soluzione potrà guidare la successiva azione amministrativa nel suo futuro esplicarsi” (Cons. Stato, sez. II, 9 marzo 2011, n. 1589; id. 20 settembre 2017, n. 2065). Inoltre, soprattutto dopo le modifiche introdotte con l’art. 17, l. 15 maggio 1997, n. 127, il parere facoltativo deve riguardare solo “le attività che più incisivamente impegnano l’azione del Governo o degli altri organi di maggior rilevanza dello Stato-ordinamento e non può essere attivata da una mera pretesa o esigenza dell’amministrazione interessata, la quale, al contrario, deve esporre, nella sua richiesta di parere, i rilevanti motivi di interesse pubblico strumentali alle attività fondamentali o comunque più significative, che quasi impongono il ricorso al parere facoltativo, il quale, altrimenti, andrebbe a sovrapporsi all’esclusiva autonomia e responsabilità dirigenziale”. 
In altri termini, va esclusa la possibilità di emettere pareri su aspetti minimali relativi ad “un ordinario segmento del procedimento amministrativo” (Cons. Stato, sez. I, 2 gennaio 2012, n. 1), in quanto il supporto consultivo, da un lato, non può e non deve sostituirsi all'amministrazione nel dovere di provvedere (cfr. pareri n. 118/02; n. 2994/02; n. 9/03; n. 1212/03; n. 1274/03; n. 82/99; n. 4212/02; n. 2564/02; n. 2250/2007) e, dall'altro, non può invadere l’ambito di operatività delle attribuzioni dell’Avvocatura dello Stato nella sua funzione generale di consulenza alle pubbliche amministrazioni.
Ciò è pienamente coerente con l’idea “di un’evoluzione sostanziale delle funzioni consultive del Consiglio di Stato di cui all’art. 100 della Costituzione” e con la necessità di inquadrare le funzioni consultive “in una visione sistemica e al passo coi tempi, confermando il ruolo del Consiglio di Stato come un advisory board delle Istituzioni del Paese anche in un ordinamento profondamente innovato e pluralizzato” (Cons. St., comm. spec., parere 2 agosto 2016, n. 1767). Così ragionando le funzioni consultive del Consiglio di Stato si rivolgono, nella prassi più recente, oltre che a singoli ‘atti’, anche a sostenere “i ‘processi’ di riforma, accompagnandoli in tutte le loro fasi e indipendentemente dalla natura degli atti di attuazione, fornendo sostegno consultivo ai soggetti responsabili dell’attività di implementazione” (Cons. St., comm. spec., parere 2 agosto 2016, n. 1767).
​​​​​​​Alla luce delle osservazioni prima compiute, dunque, l’attività consultiva – diversa da quella relativa alla decisione dei ricorsi straordinari o all’emissione di pareri sugli atti regolamentari – può essere esercitata quando si chiede l’interpretazione in via generale di una norma di legge o nelle altre ipotesi previste dall’art. 17, comma 25, l. 15 maggio 1997, n. 127.  ",Consiglio di Stato e Consiglio di Giustizia per la Regione Siciliana
https://www.giustizia-amministrativa.it/web/guest/-/alla-corte-giustizia-ue-il-limite-di-et-c3-a0-per-la-partecipazione-alla-selezione-per-posti-di-commissario-della-polizia-di-stato,"
Alla Corte Giustizia Ue il limite di età per la partecipazione alla selezione per posti di commissario della Polizia di Stato
","N. 03272/2021 REG.PROV.COLL.
N. 06525/2020
            REG.RIC.           


REPUBBLICA ITALIANA
Il Consiglio di Stato
in sede giurisdizionale (Sezione Quarta)
ha pronunciato la presente

ORDINANZA

ORDINANZA
sul ricorso numero di registro generale 6525 del 2020, proposto dal signor Saverio Macri, rappresentato e difeso dagli avvocati Pierluigi Piselli e Alessandro Bonanni, con domicilio digitale come da PEC da Registri di giustizia; 
contro
il Ministero dell'interno, in persona del legale rappresentante pro tempore, rappresentato e difeso dall'Avvocatura generale dello Stato, domiciliataria ex lege in Roma, via dei Portoghesi, 12; il Ministero dell'interno - Dipartimento della Pubblica Sicurezza - Direzione centrale per le risorse umane, non costituito in giudizio; 

per l’annullamento ovvero la riforma
previa cautela
della sentenza del TAR Lazio, sede di Roma, sezione I quater, 2 marzo 2020 n.2672, che ha respinto il ricorso n. 551/2020 R.G. proposto per l’annullamento dei seguenti atti del concorso pubblico per titoli ed esami per il conferimento di 120 posti di commissario della carriera dei funzionari della Polizia di Stato indetto con decreto del Capo della Polizia – Direttore generale della Pubblica sicurezza presso il Ministero dell’interno 2 dicembre 2019 n. 333-B/12H.27.19 pubblicato il giorno 3 dicembre 2019 sulla Gazzetta Ufficiale, serie speciale IV concorsi ed esami n. 95, nella parte in cui prevedono quale requisito di partecipazione il non aver compiuto il trentesimo anno di età:
a) del bando stesso;
b) del D.M. Interno 13 luglio 2018 n. 103, pubblicato sulla Gazzetta Ufficiale n.208 del giorno 9 settembre 2018, recante le norme per l’individuazione dei limiti di età per la partecipazione ai concorsi pubblici per l’accesso a ruoli e carriere del personale della Polizia;
c) del provvedimento implicito di non ammissione del ricorrente;
e di ogni altro atto ad essi presupposto, preordinato, connesso ovvero consequenziale; 

Visti il ricorso in appello e i relativi allegati;
Visto l'atto di costituzione in giudizio del Ministero dell'interno;
Visti tutti gli atti della causa;
Relatore nell'udienza pubblica del giorno 18 marzo 2021 il Cons. Francesco Gambato Spisani e dato atto che per le parti nessuno è presente;

1. PREMESSA IN FATTO
1.	Il Ministero dell’interno, con il bando 2 dicembre 2019 n.333-B/12H.27.19 pubblicato il giorno 3 dicembre 2019 sulla Gazzetta Ufficiale, serie speciale IV concorsi ed esami n. 95, ha indetto un concorso pubblico per titoli ed esami per il conferimento di 120 posti di commissario della carriera dei funzionari della Polizia di Stato e, per quanto qui interessa, ha previsto fra i requisiti generali di ammissione, all’art. 3 comma 1 lettera d) del bando stesso, “aver compiuto il 18° anno di età e non aver compiuto il 30° anno di età”, salve ipotesi particolari di cui in seguito; ciò in diretta applicazione del D.M. dello stesso Ministero 13 luglio 2018 n.103, che appunto prevede questo limite massimo di età per partecipare (doc. 1 in I grado ricorrente appellante, bando citato).
2.	Il ricorrente appellante, il quale è nato nel 1988 e quindi aveva già compiuto i trent’anni, e non rientra in alcuna delle ipotesi particolari nelle quali il limite di età è aumentato, ha provato a presentare la propria domanda attraverso l’apposita procedura telematica, ma ne è stato impedito, appunto per mancanza del requisito, rilevata dal relativo programma informatico (doc. 3 in I grado ricorrente appellante, schermata con il blocco); ha quindi proposto ricorso giurisdizionale in I grado avanti il TAR Lazio Roma, è stato ammesso con riserva al concorso con decreto cautelare di quel Giudice 3 febbraio 2020 n.573, ed ha superato le prove preselettive (fatto non  contestato).
3.	Con la sentenza meglio indicata in epigrafe, tuttavia, il TAR ha respinto il ricorso da lui presentato; in motivazione, in sintesi estrema, ha ritenuto che la previsione del limite di età di cui si è detto rappresenti una limitazione ragionevole, e in questo senso non sia contraria né alla Costituzione, né alla normativa europea che vieta le discriminazioni anche sulla base dell’età, e in particolare non contrasti con la direttiva 2000/78 CE del 27 novembre 2000.
4.	Contro questa sentenza, l’interessato ha proposto impugnazione, con appello che contiene due motivi, di riproposizione dei motivi dedotti in I grado e di critica alla sentenza di I grado per non averli accolti, così come segue.
4.1	Con il primo motivo, deduce il contrasto delle norme che prevedono il citato limite di età con l’art. 3 della l. 15 maggio 1997 n.127, con la direttiva 2000/78 CE di cui si è detto e con gli articoli 21 della Carta di Nizza e 10 del Trattato sul funzionamento dell’Unione – TFUE e sostiene che la fissazione in trent’anni del limite massimo di età per partecipare costituirebbe una discriminazione irragionevole, come tale non consentita dalle norme citate. Ciò anche sulla base delle stesse previsioni del bando, che prevedono, con asserita ulteriore irragionevolezza, un limite di età superiore per determinate categorie di aspiranti. In particolare, il bando al citato art. 3 comma 1 lettera d) prevede che il limite “è elevato, fino a un massimo di tre anni, in relazione all'effettivo servizio militare prestato dai candidati” e aggiunge che “Si prescinde dal limite di età per il personale appartenente alla Polizia di Stato. Per gli appartenenti ai ruoli dell'Amministrazione civile dell'interno il limite d'età, per la partecipazione al concorso, è di trentacinque anni”, e infine all’art. 10 esenta dalle prove di efficienza fisica chi già faccia parte della Polstato.
4.2	Con il secondo motivo, deduce poi l’illegittimità costituzionale della norma di legge che ha disposto l’abbassamento del limite di età, ovvero dell’art. 3 comma 1 del d. lgs. 5 ottobre 2000 n.334, come modificato dall’art. 1 comma 5 lettera d) n.2 del d. lgs. 29 maggio 2017 n.95, sotto il profilo della violazione di molteplici articoli della Costituzione. A dire del ricorrente appellante, la norma contrasterebbe anzitutto con gli articoli 3, 4 e 97, in quanto introdurrebbe una limitazione non giustificata al diritto al lavoro. Contrasterebbe poi con l’art. 3, sotto il profilo di una ingiustificata disparità di trattamento rispetto ai concorsi per qualifiche analoghe nell’Arma dei Carabinieri e nella Guardia di Finanza. Contrasterebbe ancora con l’art. 76, sotto il profilo dell’eccesso di delega, dato che la legge delega 7 agosto 2015 n.124, in base alla quale il d. lgs. 95/2017 è stato emanato, non avrebbe riguardato la materia dei limiti di età per l’accesso. Contrasterebbe infine con l’art. 3 anche sotto il profilo di una presunta violazione dell’affidamento, ingenerato dalla previsione di un’età limite superiore nei concorsi precedenti.
5.	L’amministrazione ha resistito ed ha chiesto che l’appello sia respinto, difendendo la motivazione della sentenza di I grado.
6.	All’udienza del 18 marzo 2021, la Sezione ha trattenuto il ricorso in decisione.
7.	All’esito, questo Giudice ritiene per le ragioni che seguono di accogliere la richiesta del ricorrente appellante, nel senso di sollevare la questione pregiudiziale di compatibilità con le norme del diritto europeo delle norme nazionali fin qui descritte, nei termini di seguito spiegati.
7.1	In primo luogo e in termini generali, ai sensi dell’art. 267 comma 3 TFUE, questo Giudice è “giurisdizione nazionale, avverso le cui decisioni non possa proporsi un ricorso giurisdizionale di diritto interno”, e quindi è in linea di principio obbligato a sollevare la questione stessa nel momento in cui essa venga proposta.
7.2	In secondo luogo, la Corte costituzionale nazionale, in particolare con le sentenze 21 febbraio 2019 n.20 e 21 marzo 2019 n.63, ha stabilito che nei casi di cd doppia pregiudizialità, ovvero in cui siano prospettate contemporaneamente nello stesso procedimento le questioni di legittimità costituzionale e di conformità con il diritto dell’Unione delle medesime norme, spetta al Giudice a quo di decidere quale delle due questioni sollevare per prima.
7.3	Nel caso di specie, questo Giudice ritiene appunto di sollevare anzitutto la questione di compatibilità con il diritto dell’Unione, perché la questione, ovvero il presunto carattere discriminatorio rispetto all’età delle norme citate, è specificamente disciplinata dalle norme europee.
2. NORMATIVA DELL’UNIONE EUROPEA
1.	Fra le norme di principio, rilevano anzitutto gli articoli 21 della Carta di Nizza e 10 del Trattato sul funzionamento dell’Unione Europea – TFUE
1.1	L’art. 21 della Carta, rubricato “Non discriminazione” dispone che “È vietata qualsiasi forma di discriminazione fondata, in particolare, sul sesso, la razza, il colore della pelle o l'origine etnica o sociale, le caratteristiche genetiche, la lingua, la religione o le convinzioni personali, le opinioni politiche o di qualsiasi altra natura, l'appartenenza ad una minoranza nazionale, il patrimonio, la nascita, la disabilità, l'età o l'orientamento sessuale (comma 1). Nell'ambito d'applicazione dei trattati e fatte salve disposizioni specifiche in essi contenute, è vietata qualsiasi discriminazione in base alla nazionalità (comma 2)”. Come si nota, fra le discriminazioni vietate compare in modo espresso quella fondata sulla “età”, comunemente detta “ageismo”.
1.2	 Dispone in modo simile l’art. 10 TFUE, contenuto nelle “disposizioni di applicazione generale”, secondo il quale “Nella definizione e nell'attuazione delle sue politiche e azioni, l'Unione mira a combattere le discriminazioni fondate sul sesso, la razza o l'origine etnica, la religione o le convinzioni personali, la disabilità, l'età o l'orientamento sessuale”.
1.3	 In base alle disposizioni appena ricordate, il principio di non discriminazione in base all’età è principio generale del diritto dell’Unione, come affermato per tutte dalla sentenza Grande Sezione 13 settembre 2011 C-447/2009 Prigge § 38, anche se, essendo intervenuta in materia la direttiva di cui subito, codesta Corte, quando è investita di una questione pregiudiziale che riguarda l’interpretazione di questo principio nel contesto di una controversia tra un singolo e un’amministrazione pubblica, è tenuta ad esaminare la questione unicamente alla luce della direttiva stessa, come stabilito, sempre per tutte, dalla sentenza sez. II 7 giugno 2012 C-132/2011 Tyrolean Airways.
2.	In materia, come si è detto, è stata emanata la direttiva 2000/78/CE del Consiglio, del 27 novembre 2000, che “stabilisce un quadro generale per la parità di trattamento in materia di occupazione e di condizioni di lavoro”. Si ricorda per completezza che questo scopo era già stato individuato come prioritario nel Consiglio europeo di Helsinki 10-11 dicembre 1999, al § 40 delle “conclusioni della Presidenza”, per cui “Nell'intraprendere la riforma del mercato del lavoro gli Stati membri dovrebbero prestare particolare attenzione” in particolare “all'apprendimento lungo tutto l'arco della vita e alle pari opportunità per uomini e donne”, obiettivi all’evidenza incompatibili con un atteggiamento di ageismo.
3.	Della direttiva 2000/78 rilevano anzitutto i “considerando” IX, XI, XVIII, XXIII e XXV, che si riportano:
(IX) “L'occupazione e le condizioni di lavoro sono elementi chiave per garantire pari opportunità a tutti i cittadini e contribuiscono notevolmente alla piena partecipazione degli stessi alla vita economica, culturale e sociale e alla realizzazione personale”;
(XI) “La discriminazione basata su religione o convinzioni personali, handicap, età o tendenze sessuali può pregiudicare il conseguimento degli obiettivi del trattato CE, in particolare il raggiungimento di un elevato livello di occupazione e di protezione sociale, il miglioramento del tenore e della qualità della vita, la coesione economica e sociale, la solidarietà e la libera circolazione delle persone.”;
(XVIII) “La presente direttiva non può avere l'effetto di costringere le forze armate nonché i servizi di polizia, penitenziari o di soccorso ad assumere o mantenere nel posto di lavoro persone che non possiedano i requisiti necessari per svolgere l'insieme delle funzioni che possono essere chiamate ad esercitare, in considerazione dell'obiettivo legittimo di salvaguardare il carattere operativo di siffatti servizi”;
(XXIII) “In casi strettamente limitati una disparità di trattamento può essere giustificata quando una caratteristica collegata alla religione o alle convinzioni personali, a un handicap, all'età o alle tendenze sessuale costituisce un requisito essenziale e determinante per lo svolgimento dell'attività lavorativa, a condizione che la finalità sia legittima e il requisito sia proporzionato. Tali casi devono essere indicati nelle informazioni trasmesse dagli Stati membri alla Commissione”;
(XXV) “Il divieto di discriminazione basata sull'età costituisce un elemento essenziale per il perseguimento degli obiettivi definiti negli orientamenti in materia di occupazione e la promozione della diversità nell'occupazione. Tuttavia in talune circostanze, delle disparità di trattamento in funzione dell'età possono essere giustificate e richiedono pertanto disposizioni specifiche che possono variare secondo la situazione degli Stati membri. È quindi essenziale distinguere tra le disparità di trattamento che sono giustificate, in particolare, da obiettivi legittimi di politica dell'occupazione, mercato del lavoro e formazione professionale, e le discriminazioni che devono essere vietate”.
4.	I “considerando” appena riportati, per quanto qui specificamente interessa, sono tradotti nelle norme degli artt. 2, 3 n.1 lettera a), 4 n.1 e 6 n.1 della Direttiva, che allo stesso modo si riportano nelle parti rilevanti. 
4.1	 L’art. 2 stabilisce la “nozione di discriminazione” e al comma 1 prevede che “Ai fini della presente direttiva, per ""principio della parità di trattamento"" si intende l'assenza di qualsiasi discriminazione diretta o indiretta basata su uno dei motivi di cui all'articolo 1”, fra i quali è indicata espressamente l’età; al comma 2 prevede poi che sussista “discriminazione diretta quando, sulla base di uno qualsiasi dei motivi di cui all'articolo 1, una persona è trattata meno favorevolmente di quanto sia, sia stata o sarebbe trattata un'altra in una situazione analoga”.
4.2	 L’art. 3 precisa il “campo di applicazione” della direttiva, esteso in base al comma 1 a “tutte le persone, sia del settore pubblico che del settore privato, compresi gli organismi di diritto pubblico”, in particolare per quanto relativo, ai sensi della lettera a) “alle condizioni di accesso all'occupazione e al lavoro, sia dipendente che autonomo, compresi i criteri di selezione e le condizioni di assunzione indipendentemente dal ramo di attività e a tutti i livelli della gerarchia professionale, nonché alla promozione”.
4.3	 L’art. 4 prevede i “requisiti per lo svolgimento dell’attività lavorativa” e al comma 1, fermo il divieto generale di discriminazione, consente agli Stati membri di stabilire che “una differenza di trattamento basata su una caratteristica correlata a uno qualunque dei motivi di cui all'articolo 1”, e quindi anche all’età “non costituisca discriminazione laddove, per la natura di un'attività lavorativa o per il contesto in cui essa viene espletata, tale caratteristica costituisca un requisito essenziale e determinante per lo svolgimento dell'attività lavorativa, purché la finalità sia legittima e il requisito proporzionato”.
4.4	 Infine, l’art. 6 prevede in modo specifico la “giustificazione delle disparità di trattamento collegate all'età” e al comma 1 consente agli Stati membri di non considerarle discriminazione, “laddove esse siano oggettivamente e ragionevolmente giustificate, nell'ambito del diritto nazionale, da una finalità legittima, compresi giustificati obiettivi di politica del lavoro, di mercato del lavoro e di formazione professionale, e i mezzi per il conseguimento di tale finalità siano appropriati e necessari”.
5.	Tanto premesso, la giurisprudenza di codesta Corte si è espressa sulla tematica delle discriminazioni fondate sull’età in materia di reclutamento nelle varie forze di polizia e in generale nei corpi militarmente ordinati preposti al soccorso pubblico principalmente con le sentenze Grande Sezione 15 novembre 2016 C-258/2015 Sorondo; sez. II 13 novembre 2014 C-416/2013 Perez e Grande Sezione 12 gennaio 2010 C-229/2008 Wolf, alle quali qui si intende far riferimento.
6.	Come tratto comune, le sentenze citate si sono tutte pronunciate dopo avere preso in considerazione il mansionario della figura professionale considerata così come previsto dalle norme nazionali in materia; hanno poi preso in considerazione le concrete condizioni del servizio, in particolare il periodo di formazione eventualmente richiesto e l’età pensionabile prevista, con la correlata esigenza di garantire un congruo numero di anni di servizio attivo. In almeno un caso – sentenza Sorondo- hanno anche demandato al Giudice a quo una puntuale verifica sulla situazione del servizio in atto in quel momento.
7.	In ordine logico, va considerata per prima la sentenza Wolf, la quale ai fini dell’assunzione nel servizio tecnico di medio livello dei vigili del fuoco ha ritenuto giustificato ai sensi dell’art. 4 n.1 della direttiva un limite di età di 30 anni. Ciò considerato che il vigile del fuoco di quella qualifica svolge compiti relativi “alla lotta agli incendi, al soccorso alle persone, alla tutela dell’ambiente, al soccorso agli animali e alla protezione contro animali pericolosi, nonché alle attività di supporto, come la manutenzione e il controllo delle attrezzature di protezione e dei veicoli di intervento” e quindi  a tal fine “il fatto di possedere capacità fisiche particolarmente significative può essere considerato un requisito essenziale” (§ 40 della motivazione). La sentenza precisa che di regola nel servizio considerato questi compiti non sono più affidati ai dipendenti che superano i 45 anni di età, e quindi afferma che il limite di età indicato risponde anche allo scopo di assicurare un congruo periodo di utile servizio, tenendo conto anche che ai nuovi assunti è richiesta una formazione biennale.
8.	Di contro, la sentenza Perez ai fini dell’assunzione nella polizia locale del Regno di Spagna in qualità di agente semplice ritiene non giustificato lo stesso limite di età di 30 anni per partecipare al concorso. La sentenza stessa argomenta in modo espresso dalla sentenza Wolf, e in base all’analisi delle mansioni che per legge sono tenuti in concreto a svolgere gli agenti della polizia locale ritiene il limite non proporzionato. Osserva infatti che in generale i compiti del poliziotto locale non richiedono un impegno fisico particolarmente elevato, paragonabile a quello dei vigili del fuoco, e che comunque l’accesso al concorso è subordinato al superamento di una prova di efficienza fisica, sì che i relativi requisiti sono comunque garantiti. La sentenza esclude infine che il limite si possa giustificare sotto il diverso profilo della necessità di garantire un congruo periodo di servizio ai fini della pensione, sia rispetto all’età massima del pensionamento, pari nel caso a 67 anni, sia alla possibilità, accordata dai 58 anni in poi, di essere trasferiti su domanda ad altra amministrazione.
9.	Infine, la sentenza Sorondo ritiene adeguato, salvo quanto si dirà, un limite di età di 35 anni per l’accesso, ancora in qualità di agente semplice, al corpo della polizia nazionale sempre del Regno di Spagna 
9.1	Per giungere a questa conclusione, la sentenza rileva in primo luogo che le funzioni di questo corpo sono diverse da quelle della polizia locale di cui si è appena detto. La polizia nazionale infatti ha funzioni operative ed esecutive, in particolare “funzioni attinenti alla protezione di persone e beni, all’arresto e alla custodia degli autori di atti criminosi e al pattugliamento a scopo preventivo” le quali all’evidenza “possono richiedere l’impiego della forza fisica”. 
9.2	La stessa sentenza osserva poi che il servizio in qualità di agente può essere prestato, di regola, fino ai 55 anni, dato che dai 56 anni gli agenti fruiscono per legge di una riduzione per legge della durata annuale dell’orario di lavoro, nonché di una dispensa del lavoro notturno o dai compiti di pattugliamento all’esterno delle strutture della polizia. 
9.3	Infine la sentenza ritiene nel caso concreto non sufficiente la selezione compiuta mediante le prove di idoneità fisica. La sentenza prende atto infatti della situazione del corpo di polizia interessato, nel quale si sarebbe determinato un notevole invecchiamento del personale, dato che in base agli elementi forniti in causa nel 2025 più del 50% degli agenti avrebbe avuto un’età compresa fra i 55 e i 65 anni. Tanto premesso, ritiene giustificato affermare che “per ristabilire una piramide delle età soddisfacente, il fatto di essere in possesso di specifiche capacità fisiche debba essere concepito non in maniera statica, all’atto delle prove del concorso per l’assunzione, bensì in maniera dinamica, prendendo in considerazione gli anni di servizio che saranno compiuti dall’agente dopo che sia stato assunto”. Ciò peraltro non in modo assoluto, ma “a condizione che il giudice del rinvio si accerti che siano esatte le diverse indicazioni risultanti dalle osservazioni formulate e dai documenti prodotti dall’Accademia e di cui si è fatta menzione” (motivazione, §§ 44 e 47-48).
9.4	 Il limite di 35 anni, in conclusione, è ritenuto giustificato in presenza di condizioni molto restrittive, richieste in generale per le deroghe al principio di non discriminazione, come puntualizzato dalle sentenze Prigge (§72) e Perez (§ 47).
3. NORMATIVA NAZIONALE
1.	La direttiva 2000/78 CE è stata attuata nell’ordinamento nazionale dal d. lgs. 9 luglio 2003 n.216, che ne riproduce quasi alla lettera gli articoli. 
1.1.	In particolare, l’art. 2 prevede le nozioni di “discriminazione” e di “discriminazione diretta” negli stessi termini dell’art. 2 della direttiva sopra riportato. 
1.2.	L’art. 3 comma 1 del d. lgs 216/2003 prevede poi il campo di applicazione del decreto, e in particolare, così come l’art. 3 della direttiva, che “il principio di parità di trattamento senza distinzione … di età … si applica a tutte le persone sia nel settore pubblico che privato … con specifico riferimento” fra l’altro ad “accesso all'occupazione e al lavoro, sia autonomo che dipendente, compresi i criteri di selezione e le condizioni di assunzione”. 
1.3.	La disciplina degli artt. 4 e 6 della direttiva è infine riprodotta nello stesso art. 3 del decreto. In dettaglio,  il comma 3 prevede che: “Nel rispetto dei princìpi di proporzionalità e ragionevolezza e purché la finalità sia legittima, nell'àmbito del rapporto di lavoro … non costituiscono atti di discriminazione ai sensi dell'articolo 2 quelle differenze di trattamento dovute a caratteristiche connesse … all'età …, qualora, per la natura dell'attività lavorativa o per il contesto in cui essa viene espletata, si tratti di caratteristiche che costituiscono un requisito essenziale e determinante ai fini dello svolgimento dell'attività medesima.”. Il comma 4 bis lettera c) fa salva “la fissazione di un'età massima per l'assunzione, basata sulle condizioni di formazione richieste per il lavoro in questione o sulla necessità di un ragionevole periodo di lavoro prima del pensionamento”. Infine, il comma 6 prima parte prevede che “Non costituiscono, comunque, atti di discriminazione ai sensi dell'articolo 2 quelle differenze di trattamento che, pur risultando indirettamente discriminatorie, siano giustificate oggettivamente da finalità legittime perseguite attraverso mezzi appropriati e necessari.”
2.	Ciò posto, la disciplina generale dell’età di accesso ai concorsi pubblici è stabilita dall’art. 3 comma 6 della l. 15 maggio 1997 n.127, secondo il quale “La partecipazione ai concorsi indetti da pubbliche amministrazioni non è soggetta a limiti di età, salvo deroghe dettate da regolamenti delle singole amministrazioni connesse alla natura del servizio o ad oggettive necessità dell'amministrazione”.
3.	Nello specifico, la figura professionale del commissario di polizia è disciplinata dal d. lgs. 5 ottobre 2000 n.334. 
3.1.	Esso all’art. 1 prevede le qualifiche in cui si articola “la carriera dei funzionari di Polizia, con sviluppo dirigenziale”; la qualifica di commissario è la seconda dopo quella iniziale di vice commissario, ed è seguita, in ordine di grado crescente, da quelle di commissario capo, vice questore aggiunto, vice questore, primo dirigente, dirigente superiore e dirigente generale. 
3.2.	Il successivo articolo 2 al comma 2 del decreto ne prevede le mansioni: “Gli appartenenti alla carriera dei funzionari fino alla qualifica di commissario capo rivestono le qualifiche di ufficiale di pubblica sicurezza e di ufficiale di polizia giudiziaria. Svolgono, in relazione alle qualifiche rivestite, funzioni inerenti ai compiti istituzionali della Polizia di Stato e dell'Amministrazione della pubblica sicurezza, con autonoma responsabilità decisionale e corrispondente apporto professionale. Provvedono, altresì, all'addestramento del personale dipendente e svolgono, in relazione alla professionalità posseduta, compiti di istruzione e formazione del personale della Polizia di Stato. Il medesimo personale è il diretto collaboratore degli appartenenti alle qualifiche superiori della stessa carriera e li sostituisce nella direzione di uffici e reparti in caso di assenza o impedimento. Se titolari del relativo incarico, nonché nella sostituzione del dirigente dei Commissariati distaccati di pubblica sicurezza, i commissari capo esercitano anche le attribuzioni di Autorità locale di pubblica sicurezza. Lo stesso personale svolge, altresì, con piena responsabilità per le direttive impartite e per i risultati conseguiti, funzioni di direzione di uffici e reparti non riservati al personale delle qualifiche superiori, nonché funzioni di indirizzo e coordinamento di più unità organiche nell'ufficio cui è assegnato. Le predette funzioni sono individuate con decreto del capo della polizia-direttore generale della pubblica sicurezza, privilegiando l'impiego dei vice commissari e dei commissari come addetti, nonché nell'ambito degli uffici o reparti che svolgono compiti di ordine e sicurezza pubblica e di controllo del territorio e di quelli dei comparti di specialità e dei reparti specialistici. Con il medesimo decreto sono, altresì, individuate le funzioni di direzione degli uffici che sono, in via prioritaria, attribuite ai commissari capo”.
3.3.	Il limite di età per partecipare al relativo concorso è a sua volta previsto dall’art. 3 comma 1 dello stesso decreto, per cui “Il limite di età per la partecipazione al concorso, non superiore a trenta anni, è stabilito dal regolamento adottato ai sensi dell'articolo 3, comma 6, della legge 15 maggio 1997, n. 127, fatte salve le deroghe di cui al predetto regolamento”. A sua volta il regolamento D.M. 13 luglio 2018 n. 103 all’art. 3 comma 1 prevede appunto un limite di 30 anni. 
3.4.	Si deve segnalare anche l’art. 3 comma 3 del decreto 334/2000, che prevede comunque nell’ambito del concorso una prova di efficienza fisica, il cui esito negativo può da solo determinare il non superamento della selezione, come risulta nel caso di specie dall’art. 11 comma 4 del bando dello specifico concorso di cui si tratta.
3.5.	Si deve anche segnalare l’art. 3 comma 4 sempre del decreto 334/2000, per cui “il venti per cento dei posti disponibili per l'accesso alla qualifica di commissario è riservato al personale della Polizia di Stato in possesso del prescritto diploma di laurea a contenuto giuridico e con un'età non superiore a quaranta anni”, quindi di dieci anni superiore al limite generale.
4.	Infine, per il personale della Polizia di Stato l’età limite oltre la quale il personale è collocato a riposo per raggiunti limiti di età è di 61 anni, ai sensi degli artt. 1 e 2 del d. lgs. 30 aprile 1997 n.165.
4. ILLUSTRAZIONE DEI MOTIVI DEL RINVIO PREGIUDIZIALE
1.	 Vi sono dubbi sulla compatibilità della sopra citata normativa nazionale con il diritto dell’Unione, nei termini prospettati dalla ricorrente appellante, che questo Giudice condivide. In particolare, questo Giudice ritiene che il possibile contrasto non sia tale da potere essere superato con la disapplicazione diretta della norma nazionale in favore della norma europea, e richieda quindi la pronuncia di codesta Corte.
2.	In primo luogo, le circostanze di cui a questo procedimento rientrano all’evidenza nell’ambito di applicazione della direttiva 2000/78, trattandosi di questione relativa all’accesso al lavoro nel settore pubblico, ai sensi dell’art. 3 comma 1 lettera a) della direttiva.
3.	Questo Giudice ritiene poi che si tratti di una discriminazione in base all’età ai sensi dell’art. 2 della direttiva, non giustificata ai sensi dei successivi articoli 4 e 6 di essa.
3.1	 A semplice lettura del citato art. 2 comma 2 del decreto 334/2000, è evidente che le funzioni del commissario di Polizia sono essenzialmente direttive e di carattere amministrativo. Non sono previste come essenziali a questa figura professionale funzioni operative di tipo esecutivo che come tali richiedano capacità fisiche particolarmente significative, paragonabili a quelle richieste al semplice agente di un corpo di polizia nazionale come delineate dalla sentenza Sorondo di codesta Corte, comunque ritenute compatibili con un limite di età superiore di cinque anni a quello qui contestato. Ad avviso di questo Giudice, è significativo anche il confronto con il caso deciso dalla sentenza Perez, che ha considerato come si è visto sproporzionato lo stesso limite di 30 anni per l’accesso alla qualifica di agente semplice, in un caso in cui le relative funzioni erano prevalentemente amministrative, ma non escludevano comunque in assoluto interventi basati sulla forza fisica. A più forte ragione quindi il limite si dovrebbe ritenere incongruo in questo caso, in cui gli interventi di questo tipo sono estranei alle mansioni tipiche della qualifica.
3.2	 Sempre nel senso del carattere sproporzionato del limite depongono anche le previsioni ulteriori del decreto 334/2000 che si sono illustrate.  In primo luogo, non essendo rappresentate esigenze analoghe a quelle valorizzate dalla sentenza Sorondo, la previsione di prove di efficienza fisica che se non superate escludono dal concorso dovrebbe comunque essere considerata sufficiente a garantire la possibilità di espletare il servizio con le modalità richieste da esso.
3.3	 Inoltre, la previsione del comma 4 dell’art. 3 del decreto, ovvero la riserva al personale già in servizio di età però superiore, consente di affermare che un’età iniziale di 40 anni non è in assoluto incompatibile con le funzioni del commissario.
3.4	 Infine, l’età pensionabile fissata come si è visto a 61 anni assicura comunque un congruo periodo di servizio prima del collocamento a riposo anche a chi incominciasse la propria carriera dopo i 30 anni.
4.	La questione è poi rilevante ai fini della decisione del giudizio a quo. È infatti evidente che se la norma nazionale dovesse essere giudicata non conforme alla direttiva europea, il ricorrente appellante potrebbe partecipare al concorso per cui è causa, dato che riprenderebbe vigore la norma generale di cui all’art. 3 comma 6 della l. 127/1997 per cui limiti di età non ve ne sarebbero, salva la necessità di superamento delle prove fisiche. Il ricorso dovrebbe quindi essere accolto, con annullamento del provvedimento di esclusione impugnato. Soluzione opposta invece si imporrebbe, con altrettanta evidenza, se il contrasto con la direttiva fosse escluso.
5. PUNTO DI VISTA DEL GIUDICE DEL RINVIO
1.	Il punto di vista di questo Giudice del rinvio è quello esposto al paragrafo che precede, nel motivare il rinvio pregiudiziale.
2.	Si precisa che nella giurisprudenza di questo Giudice non esistono precedenti in termini, all’infuori dell’ordinanza di rinvio pregiudiziale sez. IV 28 novembre 2019 n. 8154, relativa però alla diversa questione dei limiti d’età per l’accesso al concorso notarile, ovvero ad un’attività lavorativa oggettivamente diversa da quella per cui è causa. L’ordinanza, come si precisa per completezza, ha dato origine alla causa C-914/2019 Notaires, la quale al 15 dicembre 2020 consta sia stata assegnata alla sez. II di codesta Corte, ma allo stato risulta non ancora decisa.
6. FORMULAZIONE DEI QUESITI E RINVIO ALLA CORTE
1.	In conclusione, il Consiglio di Stato in sede giurisdizionale solleva questione di pregiudizialità invitando la Corte di Giustizia dell’Unione europea, ai sensi dell’art. 267 TFUE, a pronunciarsi sul seguente quesito:
-	se la direttiva 2000/78/CE del Consiglio del 27 novembre 2000, l’art. 3 del TUE, l’art. 10, TFUE e l’art. 21 della Carte dei Diritti fondamentali dell’Unione Europea vadano interpretati nel senso di ostare alla normativa nazionale contenuta nel d.lgs. n. 334/00 e ss. mm. e ii. e nelle fonti di rango secondario adottate dal Ministero dell’interno, la quale prevede un limite di età pari a trent’anni nella partecipazione ad una selezione per posti di commissario della carriera dei funzionari della Polizia di Stato.
2.	Ai sensi delle “Raccomandazioni all’attenzione dei Giudici nazionali, relative alla presentazione di domande di pronuncia pregiudiziale” 2012/C 338/01 in G.U.C.E. 6 novembre 2012, vanno trasmessi in copia alla cancelleria della Corte mediante plico raccomandato i seguenti atti: 1) il provvedimento impugnato con il ricorso di I grado, precisando che si tratta di un provvedimento implicito nel blocco della schermata di collegamento del sito dell’amministrazione, riprodotta nel doc. 3 in I grado ricorrente appellante, sopra citato, che non ha consentito di presentare la domanda; 2) il bando di concorso doc. 1 in I grado ricorrente appellante sopra citato; 3) il ricorso di I grado; 4) la sentenza del TAR appellata; 5) l’atto di appello e le memorie difensive dell’amministrazione, depositate rispettivamente il giorno 14 settembre 2020 ed il giorno 26 gennaio 2021; 6) la copia delle seguenti norme nazionali: 6.1) d. lgs. 9 luglio 2003 n.216; 6.2) art. 3 comma 6 l. 15 maggio 1997 n.127; 6.3) artt. 1 e 2 d. lgs. 5 ottobre 2000 n.334; 6.3.1) art. 1 comma 5 d. lgs. 29 maggio 2017 n.95; 6.4) art. 8 l. 7 agosto 2015 n.124; 6.5) artt. 1 e 2 d. lgs. 30 aprile 1997 n.165.
3.	Questo giudizio viene sospeso nelle more della definizione dell’incidente euro unitario, e ogni ulteriore decisione, anche in ordine alle spese, è riservata alla pronuncia definitiva.
P.Q.M.
Il Consiglio di Stato in sede giurisdizionale (Sezione Quarta), non definitivamente pronunciando sull’appello come in epigrafe proposto (ricorso n.6525/2020), così provvede:
1)	dispone a cura della Segreteria, la trasmissione degli atti alla Corte di Giustizia dell’Unione Europea ai sensi dell’art. 267 TFUE, nei sensi e con le modalità di cui in motivazione, e con copia degli atti ivi indicati;
2)	dispone la sospensione di questo giudizio;
3)	riserva alla decisione definitiva ogni ulteriore statuizione in rito, in merito e in ordine alle spese.
Così deciso in Roma nella camera di consiglio del giorno 18 marzo 2021 con l'intervento dei magistrati:


Roberto Giovagnoli,	Presidente
Daniela Di Carlo,	Consigliere
Francesco Gambato Spisani,	Consigliere, Estensore
Nicola D'Angelo,	Consigliere
Michele Pizzi,	Consigliere

Roberto Giovagnoli,	Presidente
Daniela Di Carlo,	Consigliere
Francesco Gambato Spisani,	Consigliere, Estensore
Nicola D'Angelo,	Consigliere
Michele Pizzi,	Consigliere



IL SEGRETARIO
","Militari, forze armate e di polizia - Polizia di Stato – Concorso commissario – Limite di età per la partecipazione – Compatibilità con disciplina europea – Rimessione alla Corte di Giustizia Ue. 
 
          Deve essere rimessa alla Corte Giustizia Ue la questione se la direttiva 2000/78/CE del Consiglio del 27 novembre 2000, l’art. 3 del TUE, l’art. 10, TFUE e l’art. 21 della Carte dei Diritti fondamentali dell’Unione Europea vadano interpretati nel senso di ostare alla normativa nazionale contenuta nel d.lgs. n. 334 del 2000 e nelle fonti di rango secondario adottate dal Ministero dell’interno, la quale prevede un limite di età pari a trent’anni nella partecipazione ad una selezione per posti di commissario della carriera dei funzionari della Polizia di Stato (1). 
 
(1) Ha ricordato la Sezione che la direttiva 2000/78 CE è stata attuata nell’ordinamento nazionale dal d.lgs. 9 luglio 2003, n. 216, che ne riproduce quasi alla lettera gli articoli.  
In particolare, l’art. 2 prevede le nozioni di “discriminazione” e di “discriminazione diretta” negli stessi termini dell’art. 2 della direttiva sopra riportato.  L’art. 3, comma 1, d.lgs. n. 216 del 2003 prevede poi il campo di applicazione del decreto, e in particolare, così come l’art. 3 della direttiva, che “il principio di parità di trattamento senza distinzione … di età … si applica a tutte le persone sia nel settore pubblico che privato … con specifico riferimento” fra l’altro ad “accesso all'occupazione e al lavoro, sia autonomo che dipendente, compresi i criteri di selezione e le condizioni di assunzione”.  
La disciplina degli artt. 4 e 6 della direttiva è infine riprodotta nello stesso art. 3 del decreto. In dettaglio, il comma 3 prevede che: “Nel rispetto dei princìpi di proporzionalità e ragionevolezza e purché la finalità sia legittima, nell'àmbito del rapporto di lavoro … non costituiscono atti di discriminazione ai sensi dell'articolo 2 quelle differenze di trattamento dovute a caratteristiche connesse … all'età …, qualora, per la natura dell'attività lavorativa o per il contesto in cui essa viene espletata, si tratti di caratteristiche che costituiscono un requisito essenziale e determinante ai fini dello svolgimento dell'attività medesima.”. Il comma 4 bis lettera c) fa salva “la fissazione di un'età massima per l'assunzione, basata sulle condizioni di formazione richieste per il lavoro in questione o sulla necessità di un ragionevole periodo di lavoro prima del pensionamento”. Infine, il comma 6 prima parte prevede che “Non costituiscono, comunque, atti di discriminazione ai sensi dell'articolo 2 quelle differenze di trattamento che, pur risultando indirettamente discriminatorie, siano giustificate oggettivamente da finalità legittime perseguite attraverso mezzi appropriati e necessari.”  
Ciò posto, la disciplina generale dell’età di accesso ai concorsi pubblici è stabilita dall’art. 3, comma 6, l. 15 maggio 1997, n. 127, secondo il quale “La partecipazione ai concorsi indetti da pubbliche amministrazioni non è soggetta a limiti di età, salvo deroghe dettate da regolamenti delle singole amministrazioni connesse alla natura del servizio o ad oggettive necessità dell'amministrazione”.  
Nello specifico, la figura professionale del commissario di polizia è disciplinata dal d.lgs. 5 ottobre 2000, n. 334.   
Il limite di età per partecipare al relativo concorso è previsto dall’art. 3, comma 1, dello stesso decreto, secondo cui “Il limite di età per la partecipazione al concorso, non superiore a trenta anni, è stabilito dal regolamento adottato ai sensi dell'art. 3, comma 6, l. 15 maggio 1997, n. 127, fatte salve le deroghe di cui al predetto regolamento”. A sua volta il regolamento d.m. 13 luglio 2018, n. 103 all’art. 3, comma 1, prevede appunto un limite di 30 anni.  
Si deve segnalare anche l’art. 3, comma 3, d.lgs. n. 334 del 2000, che prevede comunque nell’ambito del concorso una prova di efficienza fisica, il cui esito negativo può da solo determinare il non superamento della selezione. Infine, l’art. 3, comma 4, sempre del decreto n. 334 del 2000 ha previsto che “il venti per cento dei posti disponibili per l'accesso alla qualifica di commissario è riservato al personale della Polizia di Stato in possesso del prescritto diploma di laurea a contenuto giuridico e con un'età non superiore a quaranta anni”, quindi di dieci anni superiore al limite generale.  Infine, per il personale della Polizia di Stato, l’età limite oltre la quale il personale è collocato a riposo per raggiunti limiti di età è di 61 anni, ai sensi degli artt. 1 e 2, d.lgs. 30 aprile 1997, n. 165. 
 
La Sezione ha sollevato dubbi sulla compatibilità della sopra citata normativa nazionale con il diritto dell’Unione, sul rilievo che il possibile contrasto non sia tale da potere essere superato con la disapplicazione diretta della norma nazionale in favore della norma europea, e richieda quindi la pronuncia di codesta Corte. 
In primo luogo, le circostanze di cui a questo procedimento rientrano all’evidenza nell’ambito di applicazione della direttiva 2000/78, trattandosi di questione relativa all’accesso al lavoro nel settore pubblico, ai sensi dell’art. 3, comma 1, lett. a, della direttiva. 
Si tratta, inoltre, di una discriminazione in base all’età ai sensi dell’art. 2 della direttiva, non giustificata ai sensi dei successivi artt. 4 e 6 di essa. 
A semplice lettura del citato art. 2, comma 2, del decreto n. 334 del 2000, è evidente che le funzioni del commissario di Polizia sono essenzialmente direttive e di carattere amministrativo. Non sono previste come essenziali a questa figura professionale funzioni operative di tipo esecutivo che, come tali, richiedano capacità fisiche particolarmente significative, paragonabili a quelle richieste al semplice agente di un corpo di polizia nazionale. 
Infine, l’età pensionabile fissata come si è visto a 61 anni assicura comunque un congruo periodo di servizio prima del collocamento a riposo anche a chi incominciasse la propria carriera dopo i 30 anni.","Militari, forze armate e di polizia"
https://www.giustizia-amministrativa.it/web/guest/-/convenzione-urbanistica-per-l-edificazione-di-un-edificio-da-adibire-a-centro-di-cultura-islamico,"
Convenzione urbanistica per l’edificazione di un edificio da adibire a Centro di cultura islamico
","N. 08328/2019REG.PROV.COLL.
N. 04287/2018 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Quarta)
ha pronunciato la presente
SENTENZA
sul ricorso numero di registro generale 4287 del 2018, proposto dal  Comune di Sesto San Giovanni, in persona del legale rappresentante pro tempore, rappresentato e difeso dagli avvocati Mauro Bonini e Francesco Camilletti, con domicilio digitale come da PEC da Registri di Giustizia e domicilio eletto presso lo studio Daniele Villa in Roma, via Tibullo, 10; 

contro
Centro culturale islamico, in persona del legale rappresentante pro tempore, rappresentato e difeso dagli avvocati Carlo Cerami e Andrea Guarino, con domicilio digitale come da PEC da Registri di Giustizia e domicilio eletto presso lo studio Andrea Guarino in Roma, via Giulio Caccini, 1; 

per la riforma
della sentenza breve del Tribunale amministrativo regionale per la Lombardia, sezione II, n. 686/2018, pubblicata il 9 marzo 2018.

Visti il ricorso in appello e i relativi allegati;
Visto l'atto di costituzione in giudizio del Centro culturale islamico;
Visti tutti gli atti della causa;
Relatore nell'udienza pubblica del giorno 28 novembre 2019 il consigliere Giuseppe Castiglia;
Uditi per le parti gli avvocati Mauro Bonini e Andrea Guarino;
Ritenuto e considerato in fatto e diritto quanto segue.

FATTO e DIRITTO
1. In data 16 novembre 2011 il Centro culturale islamico (di seguito: Centro) ha chiesto al Comune di Sesto San Giovanni la concessione del diritto di superficie su parte di un’area comunale per realizzarvi edifici e attrezzature destinati al culto e servizi religiosi e di carattere socio-culturale correlati.
Con deliberazione del Consiglio n. 8 del 1° marzo 2012 il Comune ha accertato l’interesse pubblico all’iniziativa. 
Con deliberazione di Giunta n. 404 del 13 dicembre 2013 il Comune ha approvato lo schema di convenzione.
Con atto del 27 dicembre 2013 il Comune, richiamata tale deliberazione, ha concesso al Centro il diritto di superficie richiesto per la durata di 50 anni. 
Con atto del 29 aprile 2015 è stata in parte modificata l’originaria convenzione con la concessione - tra l’altro - di un diritto d’uso per realizzare, nelle more della realizzazione della struttura definitiva, una struttura temporanea adibita a sala di preghiera e ai servizi annessi.
In data 20 novembre 2015 il Comune ha rilasciato l’autorizzazione unica SUAP n. 1/2015 valida anche come permesso di costruire.
Con nota dell’8 marzo 2017 il Centro ha chiesto la revisione del cronoprogramma dei lavori.
Con nota dirigenziale del 10 luglio 2017 il Comune ha rilevato il mancato inizio dei lavori di realizzazione dell’edificio nei termini previsti dalla convenzione e comunicato l’archiviazione dell’autorizzazione unica in quanto decaduta.
Con delibera di Giunta n. 219 del 18 luglio 2017 il Comune ha respinto la richiesta di revisione del cronoprogramma e - sulla base di tre inadempimenti ritenuti “gravi” (mancato pagamento della somma di 320.000 euro entro il termine del 30 aprile 2017; mancato completamento della procedura di avviata bonifica; mancato inizio dei lavori di realizzazione della struttura nel termine di sei mesi) - ha incaricato il Settore competente di avviare le procedure di diffida e, in caso di inottemperanza, di decadenza.
Con nota dirigenziale del 21 luglio 2017 il Comune ha trasmesso al Centro una diffida ad adempiere entro venti giorni sotto pena di decadenza dalla concessione del diritto di superficie e di escussione delle fideiussioni.
Il Centro ha chiesto l’assegnazione di un nuovo termine.
Con nota dirigenziale dell’8 agosto 2017 il Comune ha respinto la richiesta.
2. Il Centro ha impugnato i ricordati atti comunali avversi con sette motivi di censura, facendo riserva di azione risarcitoria.
Con delibera del Consiglio n. 48 del 9 ottobre 2017 il Comune ha dichiarato la decadenza dalla concessione del diritto di superficie e del diritto d’uso.
Il Centro l’ha impugnata con atto di motivi aggiunti.
3. Con sentenza n. 686/2018, pubblicata il 9 marzo 2018, il TAR per la Lombardia, sez. II:
a) ha respinto le eccezioni di inammissibilità del ricorso formulate dal Comune, argomentate sul carattere asseritamente non lesivo di alcuni degli atti impugnati;
b) nel merito, ha accolto il primo e il terzo motivo del ricorso principale nonché il terzo motivo aggiunto, pur con qualche dubbio sulla effettiva capacità del Centro a dare corso “all’ambizioso progetto iniziale” - che peraltro potrebbe avere dimensioni meno consistenti di quelle previste dal progetto di massima - e dunque a rispettare il termine ultimo di conclusione dei lavori; per l’effetto, ha annullato gli atti impugnati con riviviscenza del diritto di superficie e delle prerogative edificatorie del Centro;
c) ha compensato fra le parti le spese di giudizio.
In sintesi, alcuni inadempimenti non sussisterebbero (la bonifica si sarebbe conclusa, come attestato da una certificazione della Città metropolitana di Milano; il termine per l’inizio dei lavori è ricostruito in modo diverso), altri non sarebbero gravi (mancato pagamento di somme). In ogni caso - anche alla luce della sentenza della Corte costituzionale 23 febbraio 2016, n. 63 - sarebbe prevalente l’interesse pubblico, di rango costituzionale, alla realizzazione di un edificio di culto, già espresso dal Comune con la delibera consiliare n. 8/2012 che ha accolto la proposta del Centro; interesse che, mai espressamente revocato, non potrebbe giustificare i provvedimenti impugnati in base a un mero e contestato inadempimento.
4. Il Comune ha interposto appello avverso la sentenza n. 686/2018 chiedendone anche la sospensione dell’efficacia esecutiva.
Premessa una critica di fondo all’impianto generale della decisione, e segnatamente al ruolo diretto e determinante assegnato agli artt. 8 e 19 Cost. e alla ricordata sentenza della Corte costituzionale n. 63/2016, l’appellante sviluppa due complessi motivi di censura e chiede la revisione anche del capo relativo alle spese di giudizio.
4.1. Il Comune sostiene che:
A1) trattandosi di una struttura non ancora esistente alla data del rilascio del provvedimento SUAP n. 1/2015, ai sensi dell’art. 1, comma 8, della legge della Regione Lombardia n. 2/2015 - abrogata dall’art. 1, comma 1, n. 69, della successiva legge regionale n. 5/2018 con salvezza degli effetti già prodotti, comprese le modifiche apportate ad altre leggi e nello specifico alla legge regionale  n. 12/2005 (art. 4) - alla vicenda si applicherebbe la normativa sopravvenuta e in particolare gli artt. 70-73 della citata legge n. 2/2015; di conseguenza, l’originario disegno amministrativo dovrebbe essere rivisto alla luce delle nuove norme di piano;
A2) pur dopo la sentenza della Corte costituzione n. 63/2016, l’impianto normativo manterrebbe la distinzione tra enti della religione cattolica, enti di altre religioni con intese ex art. 8 Cost., enti di religioni senza intese; sul piano urbanistico, la normativa regionale prevedrebbe dettagliatamente l’obbligo della convenzione (art. 70 della l.r. n. 12/2005) e il piano delle attrezzature religiose (art. 72); l’interesse alla realizzazione di strutture del genere andrebbe doverosamente contemperato con gli altri interessi pubblici compresenti;
A3) lo stesso TAR dubiterebbe dell’esistenza di un obbligo per i Comuni di prevedere la realizzazione di nuove attrezzature religiose mediante l’apposito piano;
A4) sarebbe infondata la tesi che la dichiarazione di variato o scemato interesse a soddisfare l’interesse religioso debba essere esplicita;
A5) vi sarebbe indebita commistione di piani fra il diritto a esercitare la propria fede e le concrete vicende del disegno amministrativo volto a consentirne la realizzazione.
4.2. Inoltre secondo il Comune:
B1) il mancato pagamento nei termini dell’importo di 320.000 euro integrerebbe i gravi e ripetuti inadempimenti previsti dall’art. 13.1 a) della convenzione del 2013 e legittimerebbe i provvedimenti adottati dal Comune; la diversa tesi del TAR - che ha riconosciuto l’essenzialità del termine e l’inadempimento, giudicandolo tuttavia non grave in applicazione del principio di buona fede contrattuale e in relazione all’interesse pubblico perseguito (la tempestiva realizzazione dell’opera) - sarebbe contraddittoria e viziata da aporie logiche, in quanto: 
sancirebbe il primato dell’interesse pubblico alla pianificazione religiosa su ogni convenzione negoziale, mentre la somma non corrisposta servirebbe al Comune per eseguire le opere aggiuntive di urbanizzazione primaria e dunque per soddisfare un interesse pubblico; 
l’inadempimento sarebbe reiterato e la controparte avrebbe espressamente dichiarato di non volere adempiere; 
la previsione di una garanzia fideiussoria non farebbe venir meno la gravità dell’inadempimento, essendo fideiussione e risoluzione entrambe previste dalle clausole della convenzione del 2013;
la progettazione preliminare delle opere non costituirebbe un termine alternativo e incerto alla luce del cronoprogramma allegato alla convenzione del 2013;
B2) quanto al rilievo del tardivo inizio dei lavori, sarebbe errata la ricostruzione del primo giudice, secondo il quale il termine semestrale, previsto dal provvedimento SUAP n. 1/2015, decorrerebbe dalla data della certificazione di avvenuta bonifica (30 ottobre 2017), e non da quella della notifica del provvedimento autorizzatorio (14 aprile 2016), poiché:
pure in disparte i ritardi già accumulati, se ne sarebbero poi verificati altri ulteriori (sospensione dei lavori per mancato pagamento all’impresa appaltatrice; indebite dilatazioni dei tempi nel compiere attività di propria competenza nell’ambito del procedimento di bonifica; mancato sfalcio della vegetazione, che avrebbe fatto slittare i collaudi) riconducibili alla responsabilità del Centro; 
la tolleranza sui ritardi pregressi, attribuita al provvedimento SUAP, non varrebbe modifica dei termini e delle relative decadenze, e impropriamente si riterrebbe l’efficacia del provvedimento sottoposta alla condizione sospensiva del completamento delle operazioni di bonifica;
B3) ancora con riguardo al medesimo punto, secondo una corretta lettura della convenzione del 2015 al Comune sarebbe sufficiente allegare l’inadempimento, mentre sulla controparte graverebbe l’onere della prova della non imputabilità;
B4) e B5) la sentenza sarebbe viziata da ulteriori contraddizioni.
5. Il Centro ha resistito con controricorso e ha proposto appello incidentale per ripresentare i motivi di primo grado respinti, assorbiti o non esaminati.
5.1. Quanto ai motivi respinti:
I) sarebbe mancata la comunicazione dell’avvio del procedimento di decadenza del titolo autorizzativo. L’interlocuzione intercorsa con l’ufficio tecnico comunale avrebbe riguardato la richiesta di revisione del cronoprogramma, formulata peraltro quando erano già trascorsi i sei mesi dal rilascio del titolo autorizzatorio. Il provvedimento di decadenza sarebbe stato perciò inaspettato;
II) il pagamento della contestata somma di 320.000 euro sarebbe dovuto avvenire non entro il 30 aprile 2017, ma entro l’approvazione della progettazione dei lavori di urbanizzazione, anche perché il pagamento sarebbe previsto per la realizzazione - necessariamente successiva - delle opere in questione;
III) pure nella denegata ipotesi della legittimità dei provvedimenti impugnati, le fideiussioni non potrebbero essere escusse perché poste a garanzia dell’esecuzione di un’opera che il Comune avrebbe invece accantonato;
IV) la revisione del cronoprogramma sarebbe doverosa, non essendo attuabile il cronoprogramma originario. Il titolo autorizzatorio avrebbe previsto la conclusione dei lavori entro tre anni dalla notifica, in un momento cioè successivo alla scadenza della concessione, e l’inizio dei lavori sarebbe stato subordinato al completamento delle attività di bonifica, ancora in corso come ben noto al Comune. La revisione avrebbe consentito il perseguimento dell’interesse pubblico sotteso alla convenzione e il Centro avrebbe mostrato di possedere la capacità finanziaria di dare corso al progetto, offrendosi da ultimo di corrispondere le somme ancora dovute in forza della convenzione;
V) il termine quinquennale per la realizzazione dell’opera sarebbe estraneo alla delibera n. 8/2012, con cui il Comune ha riconosciuto l’interesse pubblico sottostante, e non sarebbe configurato come essenziale e perentorio dalle convenzioni del 2013 e del 2015.
5.2. Quanto ai motivi assorbiti o non esaminati:
I) (primo motivo aggiunto) la delibera n. 48/2017 sarebbe illegittima nella parte in cui:
dichiara l’inadempimento del Comune all’obbligazione di pagare la somma di 320.000 euro;
imputa al Centro il mancato completamento delle operazioni di bonifica;
attribuisce al Centro il ritardo occorso in tali operazioni; i termini del cronoprogramma non sarebbero comunque perentori;
imputa al Centro il mancato inizio dei lavori nei tempi previsti dal provvedimento SUAP;
il Comune non avrebbe motivato circa la gravità degli asseriti adempimenti; questi non sarebbero tali né dal punto di vista soggettivo (alla luce dei comportamenti delle parti) né da quello oggettivo (non essendo venuto meno l’interesse pubblico perseguito); i provvedimenti impugnati costituirebbero una revoca delle precedenti delibere comunali, adottata in violazione dell’art. 21 quinquies della legge n. 241/1990.
II) (sesto motivo di ricorso e secondo motivo aggiunto) Sarebbe illegittimo il diniego opposto dal Comune di poter beneficiare di un termine per ottemperare alla diffida del 21 luglio 2017 (nota del successivo 8 agosto), perché adottato in violazione dei principi di ragionevolezza e buona fede senza tenere conto dei nuovi elementi apportati dal ricorrente.
III) (quarto motivo aggiunto) La delibera n. 48/2017 sarebbe illegittima per errore sul presupposto, dal momento che il Centro avrebbe replicato alla diffida e si sarebbe reso disponibile a corrispondere l’importo richiesto.
IV) (quinto e settimo motivo aggiunto) Le comunicazioni del 21 luglio e dell’8 agosto 2017 sarebbero illegittime per invalidità derivata. Il motivo è riproposto cautelativamente.
6. Con successiva memoria il Centro ha replicato ai motivi dell’appello comunale.
L’appellato ritiene che il punto centrale della pronunzia del TAR sia costituito dalla declaratoria di illegittimità della comunicazione del 10 luglio 2017 (decadenza della autorizzazione unica per mancato inizio dei lavori nei termini). Se fossero respinte le argomentazioni formulate dal Comune al riguardo, la parte rimanente dell’appello diventerebbe inammissibile. 
Circa il mancato pagamento dell’importo di 320.000 euro, l’appello sarebbe inammissibile per la ragione ora detta e comunque infondato per non proporre una ricostruzione alternativa della delibera n. 8/2012 e delle implicazioni correlate circa il ruolo fondamentale dell’interesse a realizzare l’edificio di culto, che renderebbe non essenziale la violazione dell’obbligo in oggetto. Se la convenzione del 2013 fosse autonoma dalla delibera, in mancanza di una clausola risolutiva espressa il Comune non potrebbe sciogliersi unilateralmente dal vincolo contrattuale. Il presunto inadempimento non sarebbe comunque grave, né soggettivamente né oggettivamente.
Il Centro informa di avere formulato un’offerta reale di pagamento della somma in discussione in data 28 aprile 2018. Il Comune avrebbe ribadito la decadenza del titolo abilitativo con comunicazione del 3 maggio 2018, tempestivamente impugnata.
7. Il Comune ha risposto all’appello incidentale sottolineando in premessa che la nuova iniziativa del Centro comporterebbe acquiescenza, almeno parziale (nella parte relativa alla data del 30 aprile 2017 come significativa di inadempimento) alla sentenza del TAR richiamata.
7.1. Quanto ai motivi respinti e riproposti, il Comune rileva che:
I) il TAR avrebbe correttamente dato atto dell’interlocuzione intercorsa fra le parti e l’asserito provvedimento del 10 luglio 2017 sarebbe una semplice comunicazione dell’avvenuta perdita di efficacia dell’autorizzazione SUAP per l’inutile decorso del termine di inizio dei lavori, verificatasi di diritto a norma dell’art. 15 del d.P.R. n. 380/2001;
II) una piana lettura dell’art. 3.1 della convenzione del 2015 dimostrerebbe che il termine di adempimento fosse quello del 30 aprile 2017. Fermo restando tale termine, all’interno della somma dovuta la quota di euro 250.000 costituirebbe la necessaria provvista per far fronte a tutti i costi - sia di progettazione che di esecuzione - delle opere aggiuntive;
III) le fideiussioni non sarebbero state escusse; si tratterebbe più propriamente di un contratto autonomo di garanzia, destinato a indennizzare il creditore insoddisfatto mediante il versamento di una somma di denaro predeterminata;
IV) il quarto motivo sarebbe di difficile ricostruzione; in ogni caso, con riferimento all’ultimo capoverso, non potrebbe parlarsi di adempimento, sebbene tardivo, in ragione dell’intervenuta decadenza; quella del 28 aprile 2018 non sarebbe un’offerta reale, ma una dichiarazione di non voler adempiere;
V) male si discorrerebbe del carattere essenziale del termine, venendo in questione una decadenza; la questione della mancata rimeditazione dell’interesse pubblico - che andrebbe comunque scorto nell’interesse a non tollerare ulteriori ritardi e inadempimenti della controparte - sarebbe oggetto di specifico gravame con l’appello principale.
7.2. Quanto ai motivi assorbiti o non esaminati e riproposti con l’appello incidentale, il Comune ne sostiene in premessa l’inammissibilità ex art. 101, comma 2, c.p.a. e, nel merito, osserva che:
I) gli argomenti sviluppati nel primo motivo sarebbero trattati nell’appello principale: il Comune non avrebbe mai inteso disconoscere le precedenti convenzioni o revocare tacitamente le proprie deliberazioni, di cui anzi chiederebbe il rispetto;
II) il diniego di prorogare i termini del cronoprogramma sarebbe legittimo perché la richiesta del Centro non sarebbe motivata con fatti non riconducibili alla sfera di responsabilità di questo e gli elementi posti a base della nuova richiesta non sarebbero stati idonei a giustificare l’apertura di un nuovo procedimento, cosicché la nota dell’8 agosto 2017 avrebbe carattere confermativo e non provvedimentale;
III) la delibera consiliare n. 48/2017, nelle premesse, replicherebbe puntualmente alle controdeduzioni esposte dal Centro; l’asserita offerta di adempimento, priva di riferimenti temporali e di una concreta offerta di somme, sarebbe una mera dichiarazione di disponibilità;
IV) non vi sarebbe alcuna effettiva riproposizione di motivi.
8. Alla camera di consiglio del 26 luglio 2018, sull’accordo delle parti, l’esame dell’incidente cautelare è stato riunito a quello del merito della causa.
9. Le parti si sono scambiate memorie.
10. All’udienza pubblica del 28 novembre 2019, l’appello è stato chiamato e trattenuto in decisione.
11. In via preliminare, sono da respingere le eccezioni processuali che le parti si muovono reciprocamente in quanto:
le eccezioni del Centro (memoria del 20 luglio 2018) si fondano su una non condivisibile lettura della complessa motivazione della sentenza impugnata;
l’eccezione del Comune di inammissibilità dei motivi assorbiti o non esaminati riproposti dal resistente con l’appello incidentale (memoria del 17 ottobre 2018) non considera che questo è strumento adeguato rispetto alla previsione dell’art. 101, comma 2, c.p.a. E’ irrilevante che la riproposizione sia avvenuta non con memoria ma con tempestivo appello incidentale, peraltro depositato il 13 luglio 2018 e cioè nei sessanta giorni dalla notifica dell’appello principale (18 maggio) e dunque nel pieno rispetto della prescrizione della norma processuale.
12. Con il primo motivo dell’appello, il Comune contesta il ruolo determinante che, nell’economia della decisione, il TAR avrebbe assegnato all’interesse, di rilievo costituzionale, a poter realizzare le strutture necessarie per poter praticare il culto religioso di appartenenza.
La censura non tiene conto della ricostruzione del sistema in termini conformi a Costituzione che la Corte costituzionale ha fornito con la richiamata sentenza n. 16/1963.
In quella sede veniva in questione, tra l’altro, la legittimità costituzionale del comma 2 ter dell'art. 70 della legge regionale lombarda n. 12/2005  [introdotto  dall'art. 1, comma 1, lettera b), della legge regionale n. 2/2015], il quale prevede che gli enti delle confessioni religiose diverse dalla Chiesa cattolica, di cui ai commi 2 e 2 bis, «devono stipulare una convenzione a fini urbanistici con il comune interessato» e che tali convenzioni devono prevedere espressamente «la possibilità della risoluzione o della revoca, in caso di accertamento da parte del comune di attività non previste nella convenzione».
Nel dichiarare infondata la questione di legittimità costituzionale sollevata, la Corte ha precisato che:
«La convenzione prevista dalla disposizione in esame, necessaria nella fase di applicazione della normativa in questione da parte del Comune, deve essere ispirata alla finalità, tipicamente urbanistica, di assicurare lo sviluppo equilibrato e armonico dei centri abitati. Naturalmente la convenzione potrà stabilire le conseguenze che potranno determinarsi nel caso in cui l'ente che l'ha sottoscritta non ne rispetti le stipulazioni, graduando l'effetto delle violazioni in base alla loro entità. La disposizione impugnata consente di annoverare tra queste conseguenze, a fronte di comportamenti abnormi, la possibilità di risoluzione o di revoca della convenzione. Si tratta, con ogni evidenza, di rimedi estremi, da attivarsi in assenza di alternative meno severe. Nell'applicare in concreto le previsioni della convenzione, il Comune dovrà in ogni caso specificamente considerare se, tra gli strumenti che la disciplina urbanistica mette a disposizione per simili evenienze, non ve ne siano altri, ugualmente idonei a salvaguardare gli interessi pubblici rilevanti, ma meno pregiudizievoli per la libertà di culto, il cui esercizio, come si è detto, trova nella disponibilità di luoghi dedicati una condizione essenziale. Il difetto della ponderazione di tutti gli interessi coinvolti potrà essere sindacato nelle sedi competenti, con lo scrupolo richiesto dal rango costituzionale degli interessi attinenti alla libertà religiosa. 	
La disposizione in questione, così interpretata, si presta a soddisfare il principio e il test di proporzionalità, che impongono di valutare se la norma oggetto di scrutinio, potenzialmente limitativa di un diritto fondamentale, qual è la libertà di culto, sia necessaria e idonea al conseguimento di obiettivi legittimamente perseguiti, in quanto, tra più misure appropriate, prescriva di applicare sempre quella meno restrittiva dei diritti individuali e imponga sacrifici non eccedenti quanto necessario per assicurare il perseguimento degli interessi ad essi contrapposti».
In altri termini, l’Ente locale non può interpretare le convenzioni ex art. 70, comma 2 ter, come se si trattasse di una qualunque convenzione urbanistica, ma - come detto - deve valutare, e di conseguenza motivare, se gli inadempimenti addotti debbano necessariamente comportare la risoluzione, la revoca o la decadenza o se non siano utilizzabili diversi strumenti, meno lesivi per la libertà di culto.
A questo proposito, l’Ente sostiene [diffusamente sub A e specificamente sub A4)] che gli atti impugnati varrebbero come implicita rimeditazione dell’interesse pubblico originariamente individuato, cioè quello a praticare il culto religioso. Tuttavia, in disparte ogni altra considerazione, il rilievo non è risolutivo, perché ciò che è mancato nella vicenda è appunto una valutazione complessiva - necessariamente espressa e motivata - degli interessi coinvolti secondo la direttrice tracciata dalla ricordata decisione.
La sentenza impugnata si muove esattamente nel solco tracciato dalla Corte costituzionale e il motivo sub A è perciò da respingere globalmente, con conferma della declaratoria di illegittimità degli atti oggetto del ricorso.
13. Non avendo il Comune effettuato la necessaria comparazione degli interessi coinvolti nella vicenda, è del pari infondato il motivo sub B1.
14. Con il motivo articolato sub B2 e B3, il Comune contesta la valutazione che, nell’accogliere il primo motivo del ricorso introduttivo, il Tribunale territoriale ha fatto del termine di inizio dei lavori prescritto dalla autorizzazione SUAP n. 1/2015. Tale termine, formalmente stabilito in “sei mesi dalla comunicazione del rilascio del provvedimento amministrativo” (14 aprile 2016), decorrerebbe in realtà dalla certificazione dell’intervenuta bonifica (30 ottobre 2017). Ciò, alla luce della sussistenza di un obbligo di bonifica, rientrante nell’elenco delle prescrizioni da ottemperare prima dell’inizio. 
Fermo quanto si è detto sulla mancata comparazione degli interessi, il motivo è di per sé fondato.
L’art. 9.1 della convenzione del 2013 stabilisce che i titoli abilitativi dovranno essere richiesti non oltre sei mesi dal rilascio della ricordata certificazione e che la realizzazione delle opere debba iniziare non oltre sei mesi dalla comunicazione del rilascio. 
Il primo è un termine finale ed è in concreto irrilevante. Il provvedimento SUAP riporta pedissequamente il secondo.
Il Centro obietta che, ricostruito in tal modo il termine di inizio dei lavori, il provvedimento SUAP sarebbe illegittimo, condizionandosi a un evento (il completamento della bonifica) al di fuori della disponibilità del privato. Tuttavia, ammesso in via di mera ipotesi che l’autorizzazione fosse illegittima in questa parte, essa avrebbe potuto e dovuto essere tempestivamente impugnata secondo quanto ricordava la clausola finale; il che non è avvenuto.
Ancora, il resistente pone in rilievo la clausola secondo cui “solo l’ottemperanza a quanto riportato del paragrafo A [prescrizioni da ottemperare prima dell’inizio dei lavori] del presente atto comporterà l’efficacia del provvedimento stesso”. Ma il Comune replica fondatamente che la clausola è la coerente applicazione dell’istituto dell’accoglimento condizionato (art. 7, comma 9, della legge regionale n. 11/2014) e che viene in gioco un’efficacia posta a favore dell’Amministrazione, cosicché che la clausola in questione è estranea alla fissazione del termine iniziale.
Infine, non può valere come tacito riconoscimento di un diverso decorso del termine la generica circostanza che, in risposta alla richiesta di revisione del cronoprogramma formulata a termine ormai spirato, il Comune si sia limitato a fornire chiarimenti e una relazione tecnica.
In definitiva, il termine a quo nel provvedimento SUAP risulta troppo chiaro per poter essere revocato in dubbio.
Le questioni ampiamente discusse dalle parti al riguardo (essenzialmente, slittamento dei tempi e relativa imputabilità, tolleranza del Comune, come pure mancata revisione del cronoprogramma e vincolatività dei termini ivi previsti) andrebbero invece esaminate nell’ambito della ponderazione degli interessi, che invece - come detto - è del tutto mancata in sede di adozione del provvedimento di decadenza e in genere nei provvedimenti comunali impugnati.
Per completezza, va aggiunto che dall’accoglimento del motivo discende anche la reiezione dell’eccezione di inammissibilità dell’appello comunale, mossa dal Centro nella memoria del 20 luglio 2018 e, sulla base di altre considerazioni, già respinta dal Collegio.
15. I motivi sub B4 e B5 si sviluppano sulla asserita “viscosità della parte motivazionale” e attengono a profili irrilevanti alla luce delle considerazioni sopra esposte. Essi sono dunque inammissibili.
16. Quanto all’appello incidentale del Centro, è fondato il primo motivo, concernente la dedotta violazione della garanzie partecipative.
In primo luogo, a torto il Comune sostiene che l’atto del 10 luglio 2017, che reca l’archiviazione e la decadenza del titolo autorizzativo, sarebbe una semplice comunicazione di un effetto verificatosi ex lege e non un provvedimento. Infatti, il carattere dichiarativo dell’atto non ne esclude la natura provvedimentale, che in concreto appare inequivoca.
Risulta che il Comune non ha fatto precedere l’adozione del provvedimento di decadenza dalla comunicazione dell’avviso di avvio del procedimento. E benché la giurisprudenza di questo Consiglio di Stato sia consolidata nel senso di non richiedere un formalistico rispetto delle garanzie procedimentali, nella specie l’avviso non può essere considerarsi validamente surrogato dalla pregressa interlocuzione con gli uffici comunali, come invece ha ritenuto il TAR. Come non è contestato, questa ha riguardato la sola richiesta di revisione del cronoprogramma, formulata oltretutto quando - in tesi - il titolo già sarebbe decaduto per inutile decorso del termine di inizio dei lavori, sicché gli scambi di note al riguardo non sono equivalenti a una specifica comunicazione che è invece mancata.
Il motivo va pertanto accolto.
17. E’ infondato il secondo motivo dell’appello incidentale.
Il Centro sostiene che il pagamento dell’importo di 320.000 euro sarebbe dovuto avvenire solo entro l’approvazione della progettazione dei lavori di urbanizzazione, ma il TAR ha interpretato correttamente l’art. 3.1 della convenzione del 2015.
L’articolo dispone che la somma è da pagare entro il 30 aprile 2017 e comunque non oltre l’inizio della fase di cronoprogramma definita “Opere di urbanizzazione primaria - progettazione preliminare”.
A parte che, a tutto concedere, verrebbe in rilievo l’avvio e non l’approvazione della progettazione preliminare, è del tutto evidente che il secondo è un termine all’interno del primo, sul quale non potrebbe prevalere.
Da ciò la reiezione del motivo e l’irrilevanza dell’eccezione comunale - peraltro infondata in punto di fatto, a una corretta lettura degli atti di causa - di intervenuta acquiescenza del Centro alla relativa statuizione della sentenza di primo grado.
18. L’interesse al terzo motivo dell’appello incidentale (escussione delle fideiussioni) presuppone la legittimità della delibera di decadenza dal diritto di superficie.
Confermato l’annullamento di questa, per le ragioni di cui si è detto, il motivo è improcedibile per sopravvenuta carenza di interesse.
19. Alla luce delle considerazioni precedenti, i restanti motivi dell’appello incidentale, che almeno in parte sono difficilmente ricostruibili nel loro esatto significato o si fondano su letture non condivisibili della sentenza di primo grado, sono comunque improcedibili per sopravvenuta carenza di interesse o rimangono assorbiti dal confermato annullamento degli atti comunali impugnati.
20. In sintesi:
l’appello principale è in parte fondato, in parte infondato, in parte inammissibile;
l’appello incidentale è in parte fondato, in parte infondato, in parte improcedibile, in parte assorbito.
Per l’effetto, la sentenza impugnata deve essere confermata con motivazione parzialmente diversa. Rimane salva la riedizione del potere amministrativo di spettanza del Comune in conformità ai criteri prima rammentati.
21. Tenuto conto della reciproca soccombenza e della complessità della controversia, le spese del presente grado di giudizio possono essere compensate fra le parti.
P.Q.M.
Il Consiglio di Stato in sede giurisdizionale (Sezione Quarta), definitivamente pronunciando sull'appello, come in epigrafe proposto, secondo quanto meglio detto in motivazione:
in parte accoglie, in parte respinge, in parte dichiara inammissibile l’appello principale;
in parte accoglie, in parte respinge, in parte dichiara improcedibile, in parte dichiara assorbito l’appello incidentale.
Per l'effetto, conferma con motivazione parzialmente diversa la sentenza impugnata.
Compensa fra le parti le spese del presente grado di giudizio.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 28 novembre 2019 con l'intervento dei magistrati:


Antonino Anastasi,	Presidente
Giuseppe Castiglia,	Consigliere, Estensore
Luca Lamberti,	Consigliere
Nicola D'Angelo,	Consigliere
Silvia Martino,	Consigliere

Antonino Anastasi,	Presidente
Giuseppe Castiglia,	Consigliere, Estensore
Luca Lamberti,	Consigliere
Nicola D'Angelo,	Consigliere
Silvia Martino,	Consigliere



IL SEGRETARIO
","Urbanistica – Convenzione urbanistica – Per edificazione centro cultura islamico - Risoluzione - Per inadempimento all'obbligo di pagare opere di urbanizzazione – Omesso bilanciamento contrapposti interessi - Illegittimità.
 
E’ illegittima la risoluzione di una convenzione urbanistica per l’edificazione di un edificio da adibire a Centro di cultura islamico che sia stata disposta per mancanza di bilanciamento tra la gravità dell'inadempimento all'obbligo di pagare una certa somma per opere di urbanizzazione e la finalità della convenzione di garantire il libero esercizio del culto (1).
 
 
(1) Ha chiarito la Sezione che il Comune, sito nella regione Lombardia, ha dichiarato risolta (o decaduta) la convenzione a causa di un oggettivo inadempimento del Centro all'obbligo di pagare una certa somma per opere di urbanizzazione.
La Sezione ha annullato il provvedimento comunale in quanto non preceduto da un attento bilanciamento tra la gravità dell'inadempimento e la finalità della convenzione di garantire il libero esercizio del culto. Ha richiamato la sentenza della Corte costituzionale n 63 del 2016 relativa alla legge regionale lombarda n. 2 del 2015 sulle attrezzature religiose.
Nel dichiarare infondata la questione di legittimità costituzionale sollevata, la Corte ha precisato che «La convenzione prevista dalla disposizione in esame, necessaria nella fase di applicazione della normativa in questione da parte del Comune, deve essere ispirata alla finalità, tipicamente urbanistica, di assicurare lo sviluppo equilibrato e armonico dei centri abitati. Naturalmente la convenzione potrà stabilire le conseguenze che potranno determinarsi nel caso in cui l'ente che l'ha sottoscritta non ne rispetti le stipulazioni, graduando l'effetto delle violazioni in base alla loro entità. La disposizione impugnata consente di annoverare tra queste conseguenze, a fronte di comportamenti abnormi, la possibilità di risoluzione o di revoca della convenzione. Si tratta, con ogni evidenza, di rimedi estremi, da attivarsi in assenza di alternative meno severe. Nell'applicare in concreto le previsioni della convenzione, il Comune dovrà in ogni caso specificamente considerare se, tra gli strumenti che la disciplina urbanistica mette a disposizione per simili evenienze, non ve ne siano altri, ugualmente idonei a salvaguardare gli interessi pubblici rilevanti, ma meno pregiudizievoli per la libertà di culto, il cui esercizio, come si è detto, trova nella disponibilità di luoghi dedicati una condizione essenziale. Il difetto della ponderazione di tutti gli interessi coinvolti potrà essere sindacato nelle sedi competenti, con lo scrupolo richiesto dal rango costituzionale degli interessi attinenti alla libertà religiosa.
La disposizione in questione, così interpretata, si presta a soddisfare il principio e il test di proporzionalità, che impongono di valutare se la norma oggetto di scrutinio, potenzialmente limitativa di un diritto fondamentale, qual è la libertà di culto, sia necessaria e idonea al conseguimento di obiettivi legittimamente perseguiti, in quanto, tra più misure appropriate, prescriva di applicare sempre quella meno restrittiva dei diritti individuali e imponga sacrifici non eccedenti quanto necessario per assicurare il perseguimento degli interessi ad essi contrapposti».
In altri termini, l’Ente locale non può interpretare le convenzioni ex art. 70, comma 2 ter, come se si trattasse di una qualunque convenzione urbanistica, ma - come detto - deve valutare, e di conseguenza motivare, se gli inadempimenti addotti debbano necessariamente comportare la risoluzione, la revoca o la decadenza o se non siano utilizzabili diversi strumenti, meno lesivi per la libertà di culto.
 ",Urbanistica
https://www.giustizia-amministrativa.it/web/guest/-/annullamento-autorizzazione-paesaggistica-e-necessit-c3-a0-di-indicare-le-norme-violate,"
Annullamento autorizzazione paesaggistica e necessità di indicare le norme violate
","N. 02041/2021REG.PROV.COLL.
N. 07709/2014 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Sesta)
ha pronunciato la presente
SENTENZA
sul ricorso numero di registro generale 7709 del 2014, proposto da Massimo Ciarfuglia, rappresentato e difeso dagli avvocati Fabio Buchicchio, Giovanni Corbyons, con domicilio eletto presso lo studio Giovanni Corbyons in Roma, via Cicerone n.44; 

contro
Ministero per i beni e le attivita' culturali, Soprintendenza per i Beni Architettonici e Paesaggistici dell'Umbria, in persona del legale rappresentante pro tempore, rappresentati e difesi dall'Avvocatura Generale dello Stato, domiciliataria ex lege in Roma, via dei Portoghesi, 12; 

nei confronti
Comune di Perugia, non costituito in giudizio; 

per la riforma
della sentenza del Tribunale Amministrativo Regionale per l'Umbria (Sezione Prima) n. 00167/2014, resa tra le parti.

Visti il ricorso in appello e i relativi allegati;
Visti gli atti di costituzione in giudizio di Ministero per i beni e le attivita' culturali e di Soprintendenza per i Beni Architettonici e Paesaggistici dell'Umbria;
Visti tutti gli atti della causa;
Relatore nell'udienza pubblica del giorno 21 gennaio 2021 il Cons. Giovanni Orsini.
 L’udienza si svolge ai sensi dell’art. 25, co.2, del Decreto Legge 137 del 28 ottobre 2020 attraverso videoconferenza con l’utilizzo di piattaforma “Microsoft Teams” come previsto della circolare n. 6305 del 13 marzo 2020 del Segretario Generale della Giustizia Amministrativa.
Ritenuto e considerato in fatto e diritto quanto segue.

FATTO e DIRITTO
1. Il Tar per l’Umbria ha respinto il ricorso presentato dall’odierno appellante per l’annullamento del decreto della Soprintendenza competente prot. 21602 del 6 settembre 2001 con il quale è stata annullata l’autorizzazione paesaggistica rilasciata dal Comune di Perugia in data 24 luglio 2001 e degli atti connessi.
La Soprintendenza in data 10 maggio 2001 aveva già annullato una precedente concessione edilizia in sanatoria relativa allo stesso immobile.
L’autorizzazione annullata riguarda la realizzazione di una costruzione di civile abitazione ed un annesso agricolo in assenza di titolo edilizio in zona vincolata ai sensi del decreto ministeriale n. 67 del 17 dicembre 1966 relativo ad una parte del Comune di Perugia descritta come “splendido quadro naturale che si stende sui colli ad oriente della città” e che “forma un complesso di notevole interesse pubblico godibile dai numerosi punti di belvedere siti nell’area medesima”.
Il giudice di primo grado ha respinto i motivi del ricorso concernenti il vizio della motivazione ritenendo che il Comune abbia adottato il nuovo provvedimento dopo l’annullamento del precedente da parte della Sovrintendenza senza tener conto dei rilievi formulati in quella sede dall’organo tutorio, ma limitandosi ad affermare che i manufatti sono di piccole dimensioni, realizzati con materiali naturali e che non risultano visibili dai punti di belvedere. È stato inoltre respinto il motivo con il quale è stata censurata la violazione da parte della Sovrintendenza del divieto di effettuare valutazioni di merito in ordine alla autorizzazione paesaggistica rilasciata dal Comune nonostante l’amministrazione avesse adempiuto all’obbligo di motivare in maniera adeguata la compatibilità paesaggistica dell’opera. Il Tar infine ha respinto il motivo di ricorso concernente la visibilità dell’opera, affermando che non può considerarsi irrilevante il fatto che il manufatto, pur non essendo visibile dai punti di vista accessibili al pubblico, lo è da altri luoghi ed in particolare dall’interno del territorio vincolato. 
2. L’appello in esame rileva l’erroneità della sentenza di primo grado deducendo il difetto della motivazione sotto diversi profili e la violazione degli articoli 139 e 151 del decreto legislativo n. 490 del 1999.
3. Il Ministero per i beni e le attività culturali si è costituito in giudizio in data 13 ottobre 2014 senza presentare memorie. 
L’appellante ha depositato una memoria in data 21 dicembre 2020.
4. Nell’udienza del 21 gennaio 2020 la causa è stata trattenuta in decisione.
5. L’appello non è fondato.
5.1. Con il primo motivo viene evidenziato che, diversamente da quanto ritenuto dal primo giudice, il provvedimento del Comune è motivato anche con riferimento all’annullamento della precedente autorizzazione come risulterebbe dal verbale della commissione edilizia del 4 luglio 2001 nella quale viene precisato che gli interventi sono stati realizzati con materiali naturali che si integrano organicamente nel contesto ambientale. Gli edifici inoltre sono ad un solo piano di dimensioni contenute e sono coperti dalla fitta vegetazione circostante. In particolare, il richiamo al contesto ambientale di riferimento dimostrerebbe che il Comune ha svolto il giudizio di compatibilità ambientale richiesto dal vincolo esistente nell’area.
La censura non è meritevole di accoglimento. 
Come ha sottolineato il primo giudice, il precedente provvedimento di annullamento adottato dalla Soprintendenza evidenziava il contrasto tra la scarsa qualità costruttiva degli immobili abusivi (definiti “baracche”) e il vincolo paesaggistico risalente al 1966 preordinato alla tutela di un’area della città di Perugia di particolare pregio.  Il richiamo contenuto nell’autorizzazione del Comune al parere della commissione edilizia non serve a superare il rilevato difetto di motivazione di tale provvedimento (su cui si fonda l’annullamento impugnato) che avrebbe dovuto indicare espressamente e compiutamente le ragioni che giustificavano l’adozione di una nuova autorizzazione per le stesse opere per le quali era stata annullato il precedente provvedimento. Nel parere infatti la commissione edilizia si limita a descrivere i manufatti   evidenziando soprattutto la loro scarsa “visibilità” per le dimensioni ridotte e per la vegetazione circostante e mettendo in luce la loro realizzazione con materiali naturali. In tal modo, peraltro, la commissione finisce per giustificare una deroga al vincolo e non appare in contrasto con i compiti propri della Soprintendenza l’adozione di un provvedimento di annullamento basato non già su una diversa valutazione di merito, ma sulla conferma del precedente annullamento e sulla illegittimità per eccesso di potere della nuova autorizzazione ritenuta incompatibile con il vincolo da tutelare.
5.2.  Con il secondo motivo viene contestata l’affermazione contenuta nella sentenza impugnata secondo cui il Comune non avrebbe motivato in maniera adeguata la compatibilità paesaggistica dell’opera e che non vi sarebbe contraddizione da parte dell’amministrazione nell’aver recentemente già condonato costruzioni simili. Nel provvedimento autorizzatorio sarebbero rinvenibili, infatti, tutti gli elementi evidenziati dalla sentenza n. 1905 del 2013 del Consiglio di Stato citata anche dal Tar come rilevanti per la valutazione della compatibilità ambientale, vale a dire la descrizione delle opere realizzate, il contesto di riferimento e le ragioni della compatibilità degli interventi. La Soprintendenza avrebbe quindi svolto un esame di merito opposto a quello dell’amministrazione (contrapponendo ad esempio alla valutazione della commissione edilizia comunale sull’uso di materiali naturali una descrizione delle opere quali “baracche malmesse, mal eseguite e che si sommano a baracche recentemente condonate”) senza rilevare alcun effettivo vizio di illegittimità e senza svolgere alcuna istruttoria.
Anche tale censura non è fondata.
La giurisprudenza amministrativa ha chiarito da tempo che il potere di annullamento del nullaosta paesaggistico da parte della Soprintendenza statale non comporta un riesame complessivo delle valutazioni discrezionali compiute dalla regione o dal comune, tale da consentire la sovrapposizione o sostituzione di una propria valutazione di merito a quella compiuta in sede di rilascio dell’autorizzazione, estrinsecandosi invece in una  verifica di legittimità, che tuttavia, si estende a tutte le figure sintomatiche del vizio di eccesso di potere (cfr. Cons. St. sez. VI, n. 8246 del 2019). In definitiva, l’unico limite per la Soprintendenza è costituito dal divieto di effettuare un riesame complessivo delle valutazioni compiute dall’ente locale. Limite che sussiste, però, soltanto se l’ente che rilascia l’autorizzazione abbia adempiuto al suo obbligo di motivare in maniera adeguata in ordine alla compatibilità paesaggistica dell’opera. In caso contrario, è riscontrabile un vizio di illegittimità per difetto o insufficienza della motivazione e gli organi ministeriali che annullano l’atto-base per vizio di motivazione possono indicare le ragioni di merito che concludono per la non compatibilità delle opere realizzate con i valori tutelati (v. Cons. St. sez. VI n. 2160 del 2018).
Secondo l’appellante, nel caso di specie, il comune di Perugia avrebbe motivato adeguatamente sulla compatibilità paesaggistica dei manufatti contestati e conseguentemente la Soprintendenza avrebbe sconfinato nel merito. Occorre considerare tuttavia che nel decreto del 10 maggio 2001 di annullamento della precedente autorizzazione paesaggistica rilasciata dal Comune, la Soprintendenza aveva precisato che tale autorizzazione “non dà alcun conto degli elementi che hanno condotto l’autorità decidente alla valutazione favorevole” e che l’intervento in questione “accettando un sistema di baracche malmesse, mal eseguite e che si sommano a baracche già recentemente condonate, comporterebbe una palese e permanente alterazione della zona sottoposta a vincolo paesaggistico, in quanto la costruzione abusiva costituita da un edificio di civile abitazione ed un annesso risulterebbe particolarmente dannosa al contesto sottoposto a vincolo”. Nella successiva autorizzazione comunale, annullata con il provvedimento in esame, è stato richiamato il parere favorevole della commissione edilizia integrata che ha ritenuto le opere compatibili con il contesto ambientale sottoposto a tutela in ragione della loro piccola dimensione ad un solo piano non emergente dalla vegetazione e in quanto realizzati con materiali naturali. Il parere della commissione edilizia e conseguentemente il provvedimento del comune, salvo il riferimento all’utilizzazione di materiali naturali, non si esprime sui rilievi della Sovrintendenza concernenti la scarsa qualità dei manufatti che si sommerebbero peraltro ad altre analoghe strutture esistenti nel territorio circostante con effetti deleteri per la tutela dell’area vincolata. La compatibilità delle opere con il contesto si risolverebbe in definitiva, in base al provvedimento annullato, “soprattutto” nella “circostanza che le stesse non sono emergenti dalla folta vegetazione circostante e dunque non visibili dai punti del belvedere esistenti”.
Appare legittimo pertanto che, alla luce di una motivazione parziale di un provvedimento peraltro di reiterazione di altro decreto annullato, la Soprintendenza abbia confermato i propri rilievi funzionali a evidenziare il vizio di eccesso di potere per difetto di motivazione. Nè appare censurabile l’omessa indicazione da parte della Soprintendenza di prescrizioni volte a rendere compatibili le opere dal punto di vista ambientale. 
Nella memoria del 21 dicembre 2020 l’appellante richiama la sentenza di questa sezione n. 2160 del 2018 al fine di sostenere l’esaustività della motivazione dell’autorizzazione del Comune. Tuttavia, anche sulla base di quanto indicato da tale precedente si deve ribadire che il provvedimento impugnato si mantiene nei limiti di una valutazione di legittimità in quanto l’atto annullato non contiene una “dettagliata” descrizione “delle dimensioni, delle forme, dei colori e dei materiali impiegati”, limitandosi a evidenziare genericamente le dimensioni “contenute” e i materiali “naturali che si integrano organicamente nel conteso ambientale”. D’altra parte, anche il contesto non è descritto dettagliatamente “mediante l’indicazione di eventuali altri immobili esistenti, delle loro posizioni e dimensioni”. Proprio l’esistenza di altri immobili analoghi è considerata come un ulteriore elemento negativo dalla Soprintendenza ai fini della valutazione di compatibilità e l’omessa indicazione di tale aspetto finisce per rendere poco persuasiva e comunque non circostanziata l’affermazione concernente la compatibilità dell’opera con il contesto. Né può essere considerato rilevante che in passato altri immobili vicini siano stati condonati sia per la specificità di ogni singola situazione sia perché l’eventuale disparità di trattamento non può essere risolta estendendo il trattamento illegittimamente più favorevole riservato ad altri a chi sia stato legittimamente destinatario di un trattamento meno favorevole (cfr. Cons. St., sez. VI, n. 2548 del 2013). 
5.3. Con il terzo motivo l’appellante lamenta la violazione degli articoli 139 e 151 del decreto legislativo n. 490 del 1999. Il Tar non avrebbe esaminato la censura concernente la mancata indicazione nel provvedimento impugnato della disposizione del decreto legislativo n. 490 del 1999 che sarebbe stata violata; in ogni caso, la motivazione addotta dal primo giudice sarebbe contraddittoria in quanto da un lato afferma che si deve tener conto della “percezione dell’insieme connessa ai punti di vista o di belvedere” e dall’altro che i manufatti fossero visibili anche da altri luoghi con ciò dando rilievo alla circostanza, che non sarebbe contemplata nelle norme di riferimento, che le opere fossero visibili da punti, diversi da quelli di belvedere, posti all’interno dell’area vincolata.
La censura non può essere accolta.
L’omessa indicazione della specifica disposizione violata del codice dei beni culturali ed ambientali non determina l’illegittimità del provvedimento adottato dalla Soprintendenza in ragione del fatto che esso fa innanzitutto riferimento alla violazione del decreto ministeriale che ha sottoposto l’area di interesse al vincolo, il che consente di individuare la violazione delle norme contenute al titolo II del codice ed in particolare all’articolo 139 che si riferisce specificamente alle “bellezze panoramiche”. La sentenza di primo grado non appare peraltro contraddittoria sul punto, dato che fa espressamente riferimento alla formulazione dell’articolo 139 comma 1 lett. d) del codice in relazione sia ai “punti di vista” che ai punti di “belvedere” precisando che ciò preclude una distinzione tra interno ed esterno del territorio protetto e giungendo quindi alla conclusione che la tutela della visibilità non è limitata esclusivamente ai punti di belvedere.
6. Alla luce delle esposte considerazioni l’appello deve essere respinto.
Sussistono giusti motivi per compensare tra le parti le spese di giudizio.

P.Q.M.
Il Consiglio di Stato in sede giurisdizionale (Sezione Sesta), definitivamente pronunciando sull'appello, come in epigrafe proposto, lo respinge.
Spese compensate,
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 21 gennaio 2021 con l'intervento dei magistrati:


Giancarlo Montedoro,	Presidente
Diego Sabatino,	Consigliere
Bernhard Lageder,	Consigliere
Silvestro Maria Russo,	Consigliere
Giovanni Orsini,	Consigliere, Estensore

Giancarlo Montedoro,	Presidente
Diego Sabatino,	Consigliere
Bernhard Lageder,	Consigliere
Silvestro Maria Russo,	Consigliere
Giovanni Orsini,	Consigliere, Estensore



IL SEGRETARIO
","Ambiente – Tutela - Annullamento autorizzazione paesaggistica – Violazione del Codice dei beni culturali ed ambientali – Omessa indicazione della specifica disposizione violata - Violazione del decreto ministeriale che ha sottoposto l’area di interesse al vincolo – Sufficienza. 

      L’omessa indicazione della specifica disposizione violata del Codice dei beni culturali ed ambientali non determina l’illegittimità del provvedimento adottato dalla Soprintendenza con il quale è stata annullata una autorizzazione paesaggistica rilasciata da un Comune, se nel decreto è fatto riferimento alla violazione del decreto ministeriale che ha sottoposto l’area di interesse al vincolo, il che consente di individuare la violazione delle norme contenute del Codice (1).  

(1) La sentenza ha altresì escluso che la motivazione addotta dal primo giudice sia contraddittoria in quanto da un lato afferma che si deve tener conto della “percezione dell’insieme connessa ai punti di vista o di belvedere” e dall’altro che i manufatti fossero visibili anche da altri luoghi con ciò dando rilievo alla circostanza, che non sarebbe contemplata nelle norme di riferimento, che le opere fossero visibili da punti, diversi da quelli di belvedere, posti all’interno dell’area vincolata. La sentenza fa infatti espressamente riferimento alla formulazione dell’art. 139, comma 1, lett. d), del codice in relazione sia ai “punti di vista” che ai punti di “belvedere”, precisando che ciò preclude una distinzione tra interno ed esterno del territorio protetto e giungendo quindi alla conclusione che la tutela della visibilità non è limitata esclusivamente ai punti di belvedere.​​​​​​​",Ambiente
https://www.giustizia-amministrativa.it/web/guest/-/partecipazione-procedimentale-sull-informazione-antimafia,"
Partecipazione procedimentale sull’informazione antimafia
","N. 00820/2020REG.PROV.COLL.
N. 05586/2019 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Terza)
ha pronunciato la presente
SENTENZA
sul ricorso numero di registro generale 5586 del 2019, proposto dal Ministero dell’Interno, in persona del Ministro pro tempore, e dall’Ufficio Territoriale del Governo di Mantova, in persona del Prefetto pro tempore, entrambi rappresentati e difesi ex lege dall’Avvocatura Generale dello Stato, presso i cui uffici sono domiciliati in Roma, via dei Portoghesi, n. 12; 

contro
-OMISSIS-, in persona del legale rappresentante pro tempore, rappresentata e difesa dall’Avvocato Matteo Binelli e dall’Avvocato Alessandra Mazzocchi, con domicilio digitale come da PEC da Registri di Giustizia; 

nei confronti
-OMISSIS-, rappresentato e difeso dall’Avvocato Umberto Morelli, dall’Avvocato Renato D’Isa e dall’Avvocato Claudio D'Isa, con domicilio digitale come da PEC da Registri di Giustizia; 

per la riforma
della sentenza -OMISSIS- del 17 maggio 2019 del Tribunale amministrativo regionale per la Lombardia, sezione staccata di Brescia, resa tra le parti, che ha annullato l’informazione antimafia emessa dalla Prefettura di Mantova nei confronti di -OMISSIS-

visti il ricorso in appello e i relativi allegati;
visti gli atti di costituzione in giudizio di -OMISSIS- e di -OMISSIS-;
visti tutti gli atti della causa;
relatore nell’udienza pubblica del giorno 23 gennaio 2020 il Consigliere Massimiliano Noccelli e udito per l’odierno appellante, il Ministero dell’Interno, l’Avvocato Fabio Francario su delega dichiarata dell’Avvocato Matteo Binelli, per gli odierni appellati, -OMISSIS- e -OMISSIS- nonché, per le pubbliche amministrazioni appellanti, l’Avvocato dello Stato Wally Ferrante;
ritenuto e considerato in fatto e diritto quanto segue.

FATTO e DIRITTO
1. L’odierna appellante, -OMISSIS-, costituita nel -OMISSIS- è una società di autotrasporti di merci con conto terzi.
1.1. Il 1° dicembre 2017 la Prefettura di Mantova ha emesso nei confronti della società un’informazione antimafia, ai sensi dell’art. 84, commi 3 e 4, del d. lgs. n. 159 del 2011, attestando il rischio di infiltrazioni da parte della criminalità organizzata di stampo mafioso.
1.2. Più in particolare l’informazione antimafia si fonda sui rapporti intrattenuti tra l’odierno appellante, -OMISSIS-, socio detentore del 40% del capitale sociale nonché amministratore, con ambienti criminali di stampo camorristico e, in particolare, con -OMISSIS- e la documentazione di tali rapporti, come pure ricorda la sentenza di primo grado avanti a questo Consiglio impugnata di cui oltre si dirà, è individuata nella sentenza -OMISSIS- 18 dicembre 2015 del G.U.P. presso il Tribunale di Napoli.
2. Avverso l’informazione antimafia predetta -OMISSIS- ha proposto ricorso avanti al Tribunale amministrativo regionale per la Lombardia, sezione staccata di Brescia, articolando cinque motivi, e ne ha chiesto l’annullamento.
2.1. Si sono costituiti nel primo grado del giudizio il Ministero dell’Interno e la Prefettura di Mantova per chiedere la reiezione del ricorso e si è altresì costituito, in proprio, -OMISSIS-.
2.2. Il Tribunale amministrativo regionale per la Lombardia, sezione staccata di Brescia, con la sentenza -OMISSIS- del 17 maggio 2019, ha accolto il ricorso e ha annullato l’informazione antimafia in questa sede impugnata.
3. Avverso tale sentenza hanno proposto appello il Ministero dell’Interno e la Prefettura di Mantova e, nel dedurne l’erroneità con due distinti motivi, che di seguito saranno esaminati, ne hanno chiesto la riforma, con la conseguente reiezione del ricorso proposto in primo grado.
3.1. Si sono costituiti separatamente -OMISSIS- e -OMISSIS-, che hanno chiesto la reiezione dell’appello.
3.2. -OMISSIS-, peraltro, ha nel proprio controricorso riproposto anche, ai sensi dell’art. 101, comma 2, c.p.a., i motivi assorbiti dell’originario gravame.
3.3. Nell’udienza pubblica del 23 gennaio 2020 il Collegio, sentiti i difensori delle parti, ha trattenuto la causa in decisione.
4. L’appello proposto dal Ministero dell’Interno è fondato.
4.1. Il Collegio deve in limine litis disporre l’estromissione dal giudizio di -OMISSIS- che, non essendo legittimato ad impugnare personalmente l’informazione antimafia emessa nei confronti di -OMISSIS-, non ha diritto a partecipare al relativo giudizio, rispetto al quale non può vantare nessuna utilità, nemmeno di ordine morale, che lo legittimi ad intervenirvi.
5. Ciò premesso, quanto anzitutto al primo motivo di appello (pp. 4-10 del ricorso), inerente alla sussistenza dei presupposti richiesti dall’art. 84, comma 4, e dall’art. 91, comma 6, del d. lgs. n. 159 del 2011 per l’emissione del provvedimento interdittivo antimafia, rileva la Collegio che la sentenza impugnata non ha fatto corretta applicazione dei principî che governano la materia, secondo l’ormai consolidato orientamento del giudice amministrativo (Cons. St., sez. III, 5 settembre 2019, n. 6105 nonché da ultimo, nel medesimo senso, anche C.G.A.R.S., sez. giurisd., 30 dicembre 2019, n. 1099)
5.1. Secondo il primo giudice, infatti, il decorso del tempo affievolisce naturalmente i legami di qualsiasi natura e non sarebbe possibile ritenere che i contatti intervenuti in passato con soggetti vicini alla criminalità organizzata siano rappresentativi della situazione presente, sicché occorrerebbe fornire la prova, da parte della Prefettura, che vi siano state occasioni di rinnovazione o di conferma dei rapporti pregressi.
5.2. Il primo giudice ha così ignorato del tutto il principio secondo cui gli elementi posti a base dell’informazione antimafia non perdono la loro valenza indiziaria per il mero trascorrere del tempo se non sono sopraggiunti ulteriori, nuovi, elementi di segno contrario che ne intaccano o anche solo attenuano l’attualità (Cons. St., sez. III, 24 luglio 2015, n. 3653), soprattutto ove tali elementi siano, come nel caso di specie, afferenti a gravi episodi di collegamento e/o di collaborazione con la criminalità organizzata di stampo camorristico, indicativi di una sicura – e non solo, si noti, più che probabile – vicinanza o contiguità soggiacente.
5.3. La sentenza impugnata ha infatti trascurato che il G.U.P. presso il Tribunale di Napoli, con la sentenza -OMISSIS- del 2015, ha dichiarato non doversi procedere per l’estinzione del reato, in seguito ad intervenuta prescrizione, in riferimento alla contestazione, ad -OMISSIS-, del delitto di false dichiarazioni destinate all’autorità giudiziaria di cui all’art. 374-bis c.p., con l’aggravante mafiosa di cui all’art. 7 della l. n. 203 del 1991 (aggravante, tuttavia, esclusa dal giudice penale, come poi si dirà).
5.4. Nella sentenza vengono ampiamente riportate le intercettazioni eseguite dagli organi inquirenti, dalle quali emerge l’intervento di soggetti che hanno contribuito a reperire al noto pregiudicato e affiliato alla camorra, -OMISSIS-, un’abitazione e un contratto di lavoro per conseguire dal giudice della sorveglianza una licenza lavorativa, poi effettivamente ottenuta con il decreto -OMISSIS- 2007.
5.5. -OMISSIS- risulta avere fornito a -OMISSIS- la documentazione attestante lo svolgimento di attività lavorativa presso -OMISSIS-
5.6. Tale documentazione si è però rivelata falsa, perché dalle intercettazioni è invece emerso che -OMISSIS- si trovava presso la propria casa di -OMISSIS- nei giorni e negli orari in cui, secondo la documentazione fornita da -OMISSIS- e destinata all’autorità giudiziaria, si sarebbe dovuto trovare a svolgere l’attività lavorativa.
5.7. La nota della D.I.A. – Sezione di Brescia n. -OMISSIS- del 10 maggio 2017 ha confermato gli elementi di collegamento oggettivo tra -OMISSIS- e -OMISSIS-.
5.8. Appare estremamente grave e indicativa di sicura contiguità mafiosa la condotta di -OMISSIS-, prosciolto solo per intervenuta prescrizione del gravissimo delitto di cui all’art. 374-bis c.p., che ha fornito all’autorità giudiziaria false dichiarazioni per fare ottenere a -OMISSIS-, pericoloso boss del clan camorristico “-OMISSIS-”, benefici dal giudice della sorveglianza e, in particolare, la licenza lavorativa di cui si è detto.
5.9. Né si può ritenere che il serissimo pericolo infiltrativo della camorra nelle attività espletate da -OMISSIS-, il quale ha tenuto una simile condotta traendo in inganno l’autorità giudiziaria penale attestando che il boss al tempo detenuto, circostanza che certo il -OMISSIS- non poteva ignorare al di là della intermediazione offerta da -OMISSIS-, lavorava presso la sua impresa nei giorni e nelle ore in cui è risultato dimorare in casa a -OMISSIS-, sia venuto meno per il mero trascorrere del tempo, perché, diversamente da quanto ha a torto assunto il primo giudice, una simile condotta compiacente è rivelatrice di una volontà a dir poco collaborativa con pericolosissimi soggetti appartenenti alla criminalità organizzata e capace di sfidare il tempo e, nel caso di specie, persino di eludere la sorveglianza della magistratura penale.
6. Grave e attuale è perciò a tutt’oggi, in assenza di elementi sopraggiunti di segno contrario nemmeno allegati da -OMISSIS-, il pericolo infiltrativo che grava, secondo la logica della probabilità cruciale, su -OMISSIS- e sulle imprese controllate, anche indirettamente, da -OMISSIS- (che detiene il 40% delle quote societarie), resosi protagonista di un comportamento di inequivocabile e tuttora attuale pericolosità, che non può essere liquidato semplicisticamente, e immotivatamente, come un “episodio isolato”.
6.1. Né giova sostenere, come sostiene -OMISSIS-, che, qualora si volesse applicare la misura interdittiva sol perché collegata all’assunzione di detenuti inseriti in un progetto di reinserimento sociale, si disincentiverebbero tali assunzioni da parte degli imprenditori, venendo, così, meno il principio assistenzialistico della normativa di specie.
6.2. Evidente è, infatti, come il comportamento di -OMISSIS- sia andato ben al di là di un mero adempimento assistenzialistico, previsto dalla legge, per consentire al detenuto, invece, di ottenere benefici sulla base di una documentazione falsa presentata al magistrato di sorveglianza e la gravità di un simile comportamento, rimasto impunito solo per l’intervenuta prescrizione connessa alla rinuncia della potestà punitiva da parte dello Stato dopo gran tempo, è già di per sé sufficiente a denotare il pericolo di inquinamento mafioso dell’attività economica svolta o anche solo controllata dal -OMISSIS-, attraverso la detenzione del capitale sociale, risultata compiacente agli interessi di un pericoloso esponente della criminalità organizzata di stampo camorristico.
7. Quanto al secondo motivo (pp. 11-13 del ricorso), relativo alla violazione delle garanzie procedimentali ritenuta in concreto sussistente dal primo giudice anche se infine esclusa per l’applicazione dell’art. 21-octies della l. n. 241 del -OMISSIS- deve rilevarsi che esso è inammissibile per difetto di interesse.
7.1. Il primo giudice ha ritenuto che anche per le informazioni antimafia occorra il rispetto delle garanzie procedimentali e che la comunicazione di avvio del procedimento, previsto dall’art. 7 della l. n. 241 del -OMISSIS- e il preavviso di rigetto, previsto dall’art. 10-bis della stessa legge, sono adempimenti necessari anche in questa materia, dovendo a suo avviso sempre essere garantito il pieno esercizio del diritto di difesa, ma ha escluso che il vizio procedimentale potesse invalidare l’atto prefettizio per la ritenuta applicazione dell’art. 21-octies, comma 2, della l. n. 241 del -OMISSIS- in quanto alla pubblica amministrazione sarebbe consentito di dimostrare che il contenuto del provvedimento non sarebbe potuto essere diverso da quello in concreto adottato, con una interlocuzione tra autorità e privato che dalla sede procedimentale si “sposta” sul versante processuale.
7.2. Ora, sebbene si tratti di una motivazione doppiamente erronea non solo perché l’informazione antimafia non richiede la necessaria osservanza del contraddittorio procedimentale, meramente eventuale in questa materia ai sensi dell’art. 93, comma 7, del d. lgs. n. 159 del 2011 (di cui si dirà in seguito), ma anche perché l’applicazione dell’art. 21-octies, comma 2, della l. n. 241 del 1990 non è in nessun modo consentita all’informazione antimafia, provvedimento giammai vincolato, ma per sua stessa natura discrezionale nell’accezione già precisata da questa Sezione nella sentenza n. 6105 del 5 settembre 2019, alle cui considerazioni tutte, anche ai sensi dell’art. 88, comma 2, lett. d), c.p.a., si rinvia per obbligo di sintesi, si deve rilevare che la sentenza ha comunque respinto conclusivamente il motivo e non è stata oggetto, sul punto, di impugnazione incidentale da parte di -OMISSIS- e di -OMISSIS-.
7.3. Attesa la reiezione del motivo in esame, da parte del primo giudice, il Ministero non ha interesse ad impugnare sul punto la statuizione conclusivamente favorevole, per quanto sorretta da una erronea motivazione, nei sensi appena indicati.
7.4. Il Collegio non ignora peraltro la dibattuta questione del contraddittorio procedimentale in materia di informazioni antimafia sulla quale, come è noto, si registrano in dottrina voci dissenzienti e, di recente, il Tribunale amministrativo regionale per la Puglia, sede di Bari, con l’ordinanza n. 28 del 13 gennaio 2020 abbia chiesto alla Corte di Giustizia UE di chiarire pregiudizialmente, ai fini della decisione del giudizio, se gli artt. 91, 92 e 93 del d. lgs. n. 159 del 2011, nella parte in cui non prevedono il contraddittorio procedimentale in favore del soggetto nei cui confronti il Prefetto si propone di rilasciare una informazione antimafia, siano compatibili con il principio del contraddittorio, così come ricostruito e riconosciuto quale principio di diritto dell’Unione.
7.5. La questione esula dal perimetro di rilevanza specifica del presente giudizio, per le ragioni processuali appena esposte, e su di essa si pronuncerà, se del caso, la Corte di Giustizia UE.
7.6. Nondimeno, e salvo quanto si dirà sulla dedotta violazione, nel presente giudizio, dell’art. 93, comma 7, del d. lgs. n. 159 del 2011 con il quarto motivo riproposto dall’appellata -OMISSIS-, ritiene in questa sede il Collegio di dover rilevare incidenter tantum che, ferma restando ogni cognizione della Corte UE sulla questione rimessale, l’assenza di una necessaria interlocuzione procedimentale in questa materia non costituisca un vulnus al principio di buona amministrazione, perché, come la stessa Corte UE ha affermato, il diritto al contraddittorio procedimentale e al rispetto dei diritti della difesa non è una prerogativa assoluta, ma può soggiacere a restrizioni, a condizione che «queste rispondano effettivamente a obiettivi di interesse generale perseguiti dalla misura di cui trattasi e non costituiscano, rispetto allo scopo perseguito, un intervento sproporzionato e inaccettabile, tale da ledere la sostanza stessa dei diritti così garantiti» (sentenza della Corte di Giustizia UE, 9 novembre 2017, in C-298/16, § 35 e giurisprudenza ivi citata) e, in riferimento alla normativa italiana in materia antimafia, la stessa Corte UE, seppure ad altri fini (la compatibilità della disciplina italiana del subappalto con il diritto eurounitario), ha di recente ribadito che «il contrasto al fenomeno dell’infiltrazione della criminalità organizzata nel settore degli appalti pubblici costituisce un obiettivo legittimo che può giustificare una restrizione alle regole fondamentali e ai principi generali del TFUE che si applicano nell’ambito delle procedure di aggiudicazione degli appalti pubblici» (Corte di Giustizia UE, 26 settembre 2019, in C-63/18, § 37).
7.7. La discovery anticipata, già in sede procedimentale, di elementi o notizie contenuti in atti di indagine coperti da segreto investigativo o in informative riservate delle forze di polizia, spesso connessi ad inchieste della magistratura inquirente contro la criminalità organizzata di stampo mafioso e agli atti delle indagini preliminari, potrebbe frustrare la finalità preventiva perseguita dalla legislazione antimafia, che ha l’obiettivo di prevenire il tentativo di infiltrazione da parte delle organizzazioni criminali, la cui capacità di penetrazione nell’economia legale ha assunto forme e “travestimenti” sempre più insidiosi.
7.8. Questa Sezione ha perciò già chiarito che la delicatezza della ponderazione intesa a contrastare in via preventiva la minaccia insidiosa ed esiziale delle organizzazioni mafiose, richiesta all’autorità amministrativa, può comportare anche un’attenuazione, se non una eliminazione, del contraddittorio procedimentale, che del resto non è un valore assoluto, come ha pure chiarito la Corte di Giustizia UE nella sua giurisprudenza (ma v. pure Corte cost.: sent. n. 309 del 1990 e sent. n. 71 del 2015), o slegato dal doveroso contemperamento di esso con interessi di pari se non superiore rango costituzionale, né un bene in sé, o un fine supremo e ad ogni costo irrinunciabile, ma è un principio strumentale al buon andamento della pubblica amministrazione (art. 97 Cost.) e, in ultima analisi, al principio di legalità sostanziale (art. 3, comma secondo, Cost.), vero e più profondo fondamento del moderno diritto amministrativo (Cons. St., sez. III, 9 febbraio 2017, n. 565).
7.9. E d’altro canto, occorre qui ricordarlo, il contraddittorio procedimentale non è del tutto assente nemmeno nelle procedure antimafia, se è vero che l’art. 93, comma 7, del d. lgs. n. 159 del 2011 prevede che «il prefetto competente al rilascio dell'informazione, ove lo ritenga utile, sulla base della documentazione e delle informazioni acquisite invita, in sede di audizione personale, i soggetti interessati a produrre, anche allegando elementi documentali, ogni informazione ritenuta utile».
8. Devono essere qui di seguito esaminati, e respinti, i motivi assorbiti riproposti da -OMISSIS- nel proprio controricorso in quanto:

a) il primo motivo (pp. 12-14 del controricorso), relativo alla cattiva applicazione dell’art. 89-bis del d. lgs. n. 159 del 2011, è infondato perché la Sezione ha già chiarito che questa disposizione si applica anche alle ipotesi in cui non vi siano misure di prevenzione personali definitive, dovendo altrimenti ritenersi che l’informazione antimafia prevista dall’art. 89-bis sarebbe un’inutile duplicazione della comunicazione antimafia (Cons. St., sez. III, 9 febbraio 2017, n. 565);

b) il secondo motivo (pp. 14-15 del controricorso), relativo all’assenza di influenze mafiose per l’esclusione dell’aggravante dell’agevolazione mafiosa di cui all’art. 7 della l. n 203 del 1991 da parte del giudice penale, è pure esso infondato, perché per ritenere sussistente l’infiltrazione mafiosa ai fini dell’art. 84, comma 3, del d. lgs. n. 159 del 2011 non è necessaria la configurabilità di tale aggravante, che può essere anche esclusa dal giudice penale senza che ciò infici ipso iure l’autonoma valutazione dell’autorità amministrativa in ordine anche al solo semplice collegamento tra l’imprenditore e il soggetto appartenente ad un clan mafioso;

c) il terzo motivo (pp. 15-20 del controricorso), relativo al difetto di istruttoria, è anche esso infondato perché, se è vero che dalla lettura della sentenza penale emerge come -OMISSIS- abbia funto da tramite tra -OMISSIS- e -OMISSIS- per l’assunzione presso -OMISSIS-, nondimeno le false attestazioni rilasciate da -OMISSIS- in favore di un soggetto ristretto da anni in carcere per la sua appartenenza camorristica (circostanza, questa, che certo un imprenditore avveduto e una persona di normale diligenza non può ignorare o fingere di ignorare), se non irrealisticamente motivate da un intento filantropico, sono in realtà assai più plausibilmente giustificabili, secondo la logica probabilistica, da un legame con -OMISSIS- che, del resto, anche nelle intercettazioni telefoniche parla di una riscossione violenta di un credito “cedutogli” da -OMISSIS-, dichiarazioni che, sebbene poi non riscontrate (sì che -OMISSIS- è stato assolto dalla contestazione di cui all’art. 629 c.p.), appaiono tutt’altro che come una millanteria del boss, dopo l’indubbio favore ricevuto dal -OMISSIS- con tali false attestazioni, che gli hanno fatto ottenere la licenza lavorativa;

d) il quarto motivo (pp. 20-21 del controricorso), relativo alla violazione dell’art. 10-bis della l. n. 241 del 1990 e/o dell’art. 93, comma 7, del d. lgs. n. 159 del 2011, è anche esso infondato, perché il subprocedimento per il rilascio della comunicazione e/o dell’informazione antimafia, anche se si innesta su un procedimento ad istanza di parte, non è mai un procedimento ad istanza della parte privata, ma sempre su richiesta e impulso della pubblica amministrazione richiesta di emettere il provvedimento od obbligata ad esercitare il controllo, sicché non può applicarsi al caso l’art. 10-bis della l. n. 241 del -OMISSIS- mentre la violazione dell’art. 93, comma 7, della l. n. 159 del 2011 non sussiste, nel caso di specie, perché la disposizione rimette al prudente apprezzamento dell’autorità prefettizia la scelta di ascoltare l’interessato, con un contraddittorio eventuale condizionato all’utilità di tale apporto procedimentale che, nel caso di specie, sarebbe stato del tutto inutile, attesa la circostanza determinante che gli elementi di infiltrazione si traevano essenzialmente dalla sola sentenza penale, che aveva dichiarato prescritto il delitto di cui all’art. 374-bis c.p. contestato ad -OMISSIS-, rispetto alla quale -OMISSIS- neppure nel presente giudizio ha fornito ulteriori aggiuntivi elementi di chiarificazione rispetto ai gravi elementi emergenti da detto provvedimento;

e) il quinto motivo (pp. 20-21 del controricorso), inerente alla violazione dell’art. 21-bis della l. n. 241 del -OMISSIS- è anche esso infondato perché il provvedimento prefettizio è stato comunicato il 21 dicembre 2017 ad -OMISSIS- nella qualità di socio, al 40%, nonché di componente, all’epoca, del consiglio di amministrazione, come si legge nel provvedimento prefettizio prodotto dalla stessa -OMISSIS- (doc. 1 fasc. ricorrente in prime cure), sicché non può affermarsi che -OMISSIS- non ne sia stata debitamente notiziata ai sensi e per gli effetti dell’art. 92 del d. lgs. n. 159 del 2011 in persona di -OMISSIS-, tanto da avere infatti proposto tempestivo ricorso avanti al Tribunale amministrativo regionale per la Lombardia, sezione staccata di Brescia.
15. In conclusione, dunque, l’appello del Ministero deve essere accolto per le ragioni esposte, sicché, in riforma della sentenza impugnata, va respinto in tutti i suoi motivi, anche quelli non esaminati, assorbiti e qui riproposti, il ricorso proposto in primo grado da -OMISSIS-
16. Le spese del doppio grado del giudizio, liquidate in dispositivo, seguono la soccombenza dell’appellata -OMISSIS-
16.1. Rimane definitivamente a suo carico il contributo unificato richiesto per la proposizione del ricorso in primo grado, mentre l’appellata deve essere condannata a rimborsare il contributo unificato richiesto per la proposizione dell’appello.
P.Q.M.
Il Consiglio di Stato in sede giurisdizionale (Sezione Terza), definitivamente pronunciando sull’appello, proposto da Ministero dell’Interno, lo accoglie e per l’effetto, in riforma della sentenza impugnata, dispone l’estromissione di -OMISSIS- dal presente giudizio e respinge in tutti i suoi motivi il ricorso proposto in primo grado da -OMISSIS-
Condanna -OMISSIS- a rifondere in favore del Ministero dell’Interno le spese del doppio grado del giudizio, che liquida nel complessivo importo di € 8.000,00 (€ 3.000,00 per il primo grado ed € 5.000,00 per il secondo grado), oltre gli accessori come per legge.
Pone definitivamente a carico di -OMISSIS- il contributo unificato richiesto per la proposizione del ricorso in primo grado.
Condanna -OMISSIS- a rimborsare il contributo unificato richiesto per la proposizione dell’appello.
Ordina che la presente sentenza sia eseguita dall’autorità amministrativa.
Ritenuto che sussistano i presupposti di cui all’art. 52, commi 1 e 2, del d. lgs. n. 196 del 2003 (e degli artt. 5 e 6 del Regolamento (UE) 2016/679 del Parlamento europeo e del Consiglio del 27 aprile 2016), a tutela dei diritti o della dignità della parte interessata, manda alla Segreteria di procedere all’oscuramento delle generalità di -OMISSIS-, di -OMISSIS-, di -OMISSIS-, di -OMISSIS- e del clan “-OMISSIS-”.

Così deciso in Roma, nella camera di consiglio del giorno 23 gennaio 2020, con l’intervento dei magistrati:


Franco Frattini,	Presidente
Massimiliano Noccelli,	Consigliere, Estensore
Stefania Santoleri,	Consigliere
Giulia Ferrari,	Consigliere
Ezio Fedullo,	Consigliere

Franco Frattini,	Presidente
Massimiliano Noccelli,	Consigliere, Estensore
Stefania Santoleri,	Consigliere
Giulia Ferrari,	Consigliere
Ezio Fedullo,	Consigliere



IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Informativa antimafia – Comunicazione di avvio del procedimento - Esclusione
L’informazione antimafia non richiede la necessaria osservanza del contraddittorio procedimentale, meramente eventuale in questa materia ai sensi dell’art. 93, comma 7, d.lgs. n. 159 del 2011 né è configurabile l’applicazione dell’art. 21-octies, comma 2, l. n. 241 del 1990 non essendo l’informazione antimafia provvedimento vincolato, ma per sua stessa natura discrezionale (1).
 
(1) La Sezione dà atto che la questione del contraddittorio procedimentale in materia di informazioni antimafia è dibattuta, registrandosi in dottrina voci dissenzienti ed avendo il Tar Bari, con ord.  n. 28 del 13 gennaio 2020, chiesto alla Corte di Giustizia UE di chiarire pregiudizialmente, ai fini della decisione del giudizio, se gli artt. 91, 92 e 93, d.lgs. n. 159 del 2011, nella parte in cui non prevedono il contraddittorio procedimentale in favore del soggetto nei cui confronti il Prefetto si propone di rilasciare una informazione antimafia, siano compatibili con il principio del contraddittorio, così come ricostruito e riconosciuto quale principio di diritto dell’Unione.
La Sezione ha sul punto chiarito che l’assenza di una necessaria interlocuzione procedimentale in questa materia non costituisca un vulnus al principio di buona amministrazione, perché, come la stessa Corte UE ha affermato, il diritto al contraddittorio procedimentale e al rispetto dei diritti della difesa non è una prerogativa assoluta, ma può soggiacere a restrizioni, a condizione che «queste rispondano effettivamente a obiettivi di interesse generale perseguiti dalla misura di cui trattasi e non costituiscano, rispetto allo scopo perseguito, un intervento sproporzionato e inaccettabile, tale da ledere la sostanza stessa dei diritti così garantiti» (sentenza della Corte di Giustizia UE, 9 novembre 2017, in C-298/16, § 35 e giurisprudenza ivi citata) e, in riferimento alla normativa italiana in materia antimafia, la stessa Corte UE, seppure ad altri fini (la compatibilità della disciplina italiana del subappalto con il diritto eurounitario), ha di recente ribadito che «il contrasto al fenomeno dell’infiltrazione della criminalità organizzata nel settore degli appalti pubblici costituisce un obiettivo legittimo che può giustificare una restrizione alle regole fondamentali e ai principi generali del TFUE che si applicano nell’ambito delle procedure di aggiudicazione degli appalti pubblici» (Corte di Giustizia UE, 26 settembre 2019, in C-63/18, § 37).
La discovery anticipata, già in sede procedimentale, di elementi o notizie contenuti in atti di indagine coperti da segreto investigativo o in informative riservate delle forze di polizia, spesso connessi ad inchieste della magistratura inquirente contro la criminalità organizzata di stampo mafioso e agli atti delle indagini preliminari, potrebbe frustrare la finalità preventiva perseguita dalla legislazione antimafia, che ha l’obiettivo di prevenire il tentativo di infiltrazione da parte delle organizzazioni criminali, la cui capacità di penetrazione nell’economia legale ha assunto forme e “travestimenti” sempre più insidiosi.
Questa Sezione ha perciò già chiarito che la delicatezza della ponderazione intesa a contrastare in via preventiva la minaccia insidiosa ed esiziale delle organizzazioni mafiose, richiesta all’autorità amministrativa, può comportare anche un’attenuazione, se non una eliminazione, del contraddittorio procedimentale, che del resto non è un valore assoluto, come ha pure chiarito la Corte di Giustizia UE nella sua giurisprudenza (ma v. pure Corte cost.: sent. n. 309 del 1990 e sent. n. 71 del 2015), o slegato dal doveroso contemperamento di esso con interessi di pari se non superiore rango costituzionale, né un bene in sé, o un fine supremo e ad ogni costo irrinunciabile, ma è un principio strumentale al buon andamento della pubblica amministrazione (art. 97 Cost.) e, in ultima analisi, al principio di legalità sostanziale (art. 3, comma secondo, Cost.), vero e più profondo fondamento del moderno diritto amministrativo (Cons. St., sez. III, 9 febbraio 2017, n. 565).
E d’altro canto  il contraddittorio procedimentale non è del tutto assente nemmeno nelle procedure antimafia, se è vero che l’art. 93, comma 7, d.lgs. n. 159 del 2011 prevede che «il prefetto competente al rilascio dell'informazione, ove lo ritenga utile, sulla base della documentazione e delle informazioni acquisite invita, in sede di audizione personale, i soggetti interessati a produrre, anche allegando elementi documentali, ogni informazione ritenuta utile».",Informativa antimafia
https://www.giustizia-amministrativa.it/web/guest/-/fondo-di-solidariet-c3-a0-comunale,"
Fondo di solidarietà comunale
","Numero 01151/2021  e data 
        		05/07/2021 Spedizione


REPUBBLICA ITALIANA
Consiglio di Stato
Sezione Prima
Adunanza di Sezione del 21 aprile 2021
NUMERO AFFARE 00037/2020
OGGETTO:
Ministero dell'economia e delle finanze, Dipartimento delle finanze. 
Ricorso straordinario al Presidente della Repubblica proposto dal Comune di Villapiana contro la Presidenza del Consiglio dei Ministri, il Ministero dell’economia e delle finanze, il Ministero dell’interno, la Conferenza Stato-Città e autonomie locali e la Commissione tecnica per i fabbisogni standard, e nei confronti del Comune di Atri, per l’annullamento, previa sospensione, del provvedimento maturatosi per silentium per effetto della previsione contenuta nell’art. 1, comma 921, della legge n. 145/2018, che ha confermato per l’anno 2019 il riparto del Fondo di solidarietà comunale di cui all’art. 1, comma 380, lett. b), della legge n. 228/2012, approvato per l’anno 2018 con d.P.C.M. del 7 marzo 2018, nonché di ogni altro atto presupposto, conseguente e consequenziale.


LA SEZIONE
Vista la relazione n. 43964 in data 23 dicembre 2019, con la quale il Ministero dell’economia e delle finanze ha chiesto il parere del Consiglio di Stato sull’istanza cautelare proposta con l’affare consultivo in oggetto;
visto il parere sospensivo n. 631/2020, reso dalla Sezione nell’adunanza del 25 marzo 2020;
vista, da ultimo, la relazione istruttoria in data 12 gennaio 2021, trasmessa con nota n. 6380 del 18 febbraio 2021;
esaminati gli atti e udito il relatore, consigliere Giancarlo Carmelo Pezzuto:

Premesso:
L’ente locale in epigrafe ha proposto ricorso straordinario al Presidente della Repubblica chiedendo l’annullamento, previa sospensione, del provvedimento maturatosi per silentium per effetto della previsione contenuta nell’art. 1, comma 921, della legge n. 145/2018, che ha confermato per l’anno 2019 il riparto del Fondo di solidarietà comunale di cui all’art. 1, comma 380, lett. b), della legge n. 228/2012, approvato per l’anno 2018 con d.P.C.M. del 7 marzo 2018, nonché di ogni altro atto presupposto, conseguente e consequenziale.
Il Comune ricorrente lamenta di essere stato “fortemente ed indebitamente penalizzato dal d.P.C.M. del 7 marzo 2018, recante ‘Fondo di solidarietà comunale. Definizione e ripartizione risorse spettanti per l’anno 2018” pubblicato sulla G.U. del 10.4.2018”, dal momento che: presenta un significativo saldo negativo, al netto del ristoro derivante dalla soppressione di IMU e TASI sull’abitazione principale, tra gli importi versati al Fondo di solidarietà comunale 2018 (FSC) e quelli ricevuti dal Fondo medesimo; la determinazione della ripartizione delle risorse avrebbe seguito criteri asseritamente errati, anche perché frutto nel tempo di “tagli” progressivi e di continui cambiamenti nei meccanismi di perequazione e nelle basi imponibili; essendo stati confermati i criteri di riparto dell’anno 2018, anche per il 2019 perdurerebbe la penalizzazione subita dal Comune, che avrebbe asseritamente “potuto conoscere le risorse spettanti solo dopo il decorso del termine previsto per l’approvazione del bilancio preventivo”.
Ricostruita l’evoluzione delle diverse disposizioni normative succedutesi nel tempo nella peculiare materia, parte ricorrente premette che il d.P.C.M. relativo alla definizione dei criteri di riparto del Fondo di solidarietà comunale per il 2018 è stato adottato in data 7 marzo 2018, con diversi mesi di ritardo rispetto a quanto stabilito dall’art. 1, comma 451, della legge n. 232/2016, a mente del quale detto decreto deve essere emanato entro il 31 ottobre dell’anno precedente a quello di riferimento previo “accordo” in sede di Conferenza Stato-Città ed autonomie locali (accordo nel caso di specie intervenuto solo in data 23 novembre 2017), e comunque entro il medesimo termine anche nel caso in cui detto accordo non venga raggiunto.
Anche con riferimento all’anno 2019 il riparto del fondo sarebbe intervenuto con “analogo ritardo”, trovando in questo caso legittimazione nella legge n. 145/2018, che all’art. 1, comma 921, innanzi ricordato, ha confermato l’applicazione per detta annualità del meccanismo utilizzato per il 2018.
Con il gravame vengono dedotti, in estrema sintesi, i seguenti motivi di doglianza:
I. “violazione degli artt. 3, 97 e 119 Cost.; dell’art. 1, comma 451, della l. n. 232/2016; degli artt. 149, comma 2, 151 e 162 del d.lgs. n. 267/2000; dell’art. 1 della legge n. 241/1990; eccesso di potere per manifesta irragionevolezza e violazione del principio di proporzionalità, del buon andamento della Pubblica amministrazione, disparità di trattamento e carenza di istruttoria. In subordine, illegittimità in via derivata in ragione della incostituzionalità dell’art. 1, comma 380, lett. b), della l. n. 228/2012 per violazione degli artt. 3, 97 e 119, III comma, Cost.”: anche alla luce dell’orientamento giurisprudenziale formatosi con riferimento ad analoghi ricorsi giurisdizionali proposti in relazione alla ripartizione del Fondo relativa al 2015 (Consiglio di Stato, Sez. IV, sentenze gemelle n. 2200/2018, n. 2201/2018 e n. 2203/2018), il riparto previsto per l’anno 2019 sarebbe illegittimo in quanto determinato, sia pure con norma primaria, oltre il termine all’uopo stabilito dalla legge e senza che venisse emanato il previsto d.P.C.M.; l’effetto concreto sull’annualità 2019 per i singoli Comuni dei tagli pluriennali praticati sul FSC sarebbe così stato reso ufficialmente noto soltanto il 31 dicembre 2018, con l’approvazione della legge n. 145/2018; ciò violerebbe il principio dell’autonomia finanziaria sancito dall’art. 119 Cost., fondato sulla “certezza delle risorse disponibili” garantita dall’art. 149, comma 2, del d.lgs. n. 267/2000 e implicitamente dagli artt. 151 e 162 TUEL.; in subordine, viene sollevata questione di legittimità costituzionale dell’art. 1, comma 380, lett. b), della legge n. 228/2012 per violazione degli artt. 3, 97 e 119, comma 3, Cost. nella parte in cui il Fondo in questione si struttura come un “fondo perequativo orizzontale”, in quanto alimentato con una quota dell’imposta municipale propria, “senza prevedere alcuna considerazione dell’effetto distorsivo, per cui il Comune ricorrente, come conseguenza del carattere orizzontale del FSC, subisce una doppia decurtazione delle risorse relative all’IMU riscossa sul proprio territorio; ovvero contribuisce non solo con la quota standard ad alimentare il FSC, ma anche con la successiva decurtazione in sede di riparto del FSC medesimo”;
II. “illegittimità in via derivata in ragione della illegittimità costituzionale dell’art. 1, comma 380, lett. f), della legge n. 228/2012 per violazione dell’art. 119 Cost.”: il provvedimento avversato sarebbe illegittimo anche in via derivata in ragione dell’asserita illegittimità – per la quale viene chiesta la rimessione di questione di legittimità alla Corte costituzionale – dell’art. 1, comma 380, lett. f), della legge n. 228/2012, a mente del quale è riservato allo Stato il gettito IMU sugli immobili ad uso produttivo classificati nel gruppo catastale D, dal momento che l’art. 119 Cost. stabilisce che gli enti territoriali compartecipino ai tributi erariali, ma non che lo Stato compartecipi ad un tributo locale, altrimenti generandosi “un federalismo fiscale al contrario”.
Con il parere sospensivo indicato in epigrafe, nelle more della doverosa istruttoria di merito, la Sezione ha respinto l’istanza cautelare, ritenendo che nel caso di specie non sussistessero i necessari presupposti avuto principalmente riguardo all’invocato danno grave ed irreparabile, anche in considerazione del fatto che le risorse relative al FSC per il 2019 risultavano essere state già erogate agli enti locali.
Nella circostanza il Ministero dell’economia e delle finanze è stato anche invitato a produrre con la massima urgenza la prevista relazione istruttoria, ora trasmessa a questo Consiglio con la nota indicata in epigrafe.
Il Dicastero, ricostruita analiticamente l’evoluzione nel tempo della invero articolata disciplina normativa di riferimento, confuta le censure di parte ricorrente e conclude per il rigetto, evidenziando come, con riferimento alla distribuzione del FSC per il 2019, oggetto della controversia, la legge n. 145/2018 discenda direttamente dall’Accordo del 29 novembre 2018 raggiunto in sede di Conferenza Stato – città ed autonomie locali, che peraltro, secondo quanto riferito, ha recepito una specifica richiesta dell’ANCI (Associazione nazionale Comuni italiani). Già da tale data, quindi, secondo l’Amministrazione i Comuni erano a conoscenza del fatto che si sarebbero applicati per il 2019 i medesimi criteri di ripartizione del FSC 2018.
In sintesi, il Ministero sostiene che le pronunce del giudice amministrativo evocate dal ricorrente e riferite alla peculiare vicenda della ripartizione del FSC per il 2015 non sarebbero pertinenti con riferimento alla presente controversia, sia in ragione dell’evoluzione della disciplina di riferimento nel frattempo intervenuta, sia in considerazione del fatto che per il 2019 il termine per la redazione del bilancio di previsione era stato fissato al 31 marzo dello stesso anno, di talché con riferimento a detta annualità la conoscenza della ripartizione del Fondo al 31 dicembre 2018 non avrebbe in realtà prodotto gli effetti lamentati nel gravame; né il termine per l’emanazione del d.P.C.M. di ripartizione, anche sulla scorta degli orientamenti giurisprudenziali formatisi al riguardo, potrebbe essere considerato perentorio, non essendo qualificato come tale dalla relativa normativa primaria; sostiene ancora il Ministero, con riferimento all’entità degli stanziamenti, che l’attuazione della legge n. 42/2009 deve essere compatibile con gli impegni finanziari assunti con il patto di stabilità e crescita e che, pertanto, la misura dell’alimentazione del fondo perequativo a carico della fiscalità generale dipende dalle scelte, temporalmente limitate, adottate in relazione ai livelli essenziali delle prestazioni da assicurare su tutto il territorio nazionale nel rispetto dei vincoli di finanza pubblica, come confermato dalle misure di revisione della spesa introdotte dal legislatore a partire dal 2010; e ciò tenuto anche conto che le manovre che hanno inciso sull’autonomia finanziaria dei Comuni sono state attuate in ragione della grave crisi che ha investito il Paese a partire dal 2011 e degli eventi di natura calamitosa occorsi nell’ultimo decennio. 
Il Ministero eccepisce poi l’inammissibilità della seconda doglianza, sostenendo che il riparto del FSC, diversamente da quanto lamentato dal Comune ricorrente, non viene effettuato in applicazione dell’art. 1, comma 380, lett. f), della legge n. 228/2012, che non incide neanche in via derivata sulla disciplina che regola le modalità, per l’appunto, di riparto del Fondo in argomento.
Considerato:
Considerata l’eccezione pregiudiziale di inammissibilità del secondo motivo proposta dall’Amministrazione, il Collegio ritiene di invertire l’ordine di analisi delle censure dedotte con il gravame.
Ebbene, detta eccezione è fondata.
Come correttamente rilevato dal Ministero, la censura non è pertinente all’oggetto della controversia, dal momento che l’avversata disposizione contenuta nell’art. 1, comma 380, lett. f), della legge n. 228/2012, indipendentemente dal fatto che sia suscettibile di incidere sui bilanci degli enti locali, si riferisce alla ripartizione del gettito dell’imposta municipale sugli immobili, riservandone come lo stesso ente ricorrente evidenzia una quota allo Stato, ma non dispone, a ben vedere, in ordine alle modalità, ai meccanismi ed alla tempistica con cui è stato ripartito il fondo di solidarietà comunale per l’esercizio 2019, ciò che costituisce oggetto del presente gravame. 
Detta doglianza si appalesa, dunque, inammissibile dal momento che la lesione che l’ente locale ricorrente lamenta non costituisce effetto immediato e diretto dei provvedimenti avversati.
Peraltro, la previsione della compartecipazione da parte dei Comuni alla dotazione del FSC mediante una quota dell’IMU di spettanza degli enti locali trova il proprio fondamento nell’art. 1, commi 448, della legge n. 232/2016, laddove nei successivi commi 450 e 450-bis si prevede un meccanismo correttivo per il caso in cui venga a determinarsi tra i diversi esercizi finanziari una variazione delle risorse di riferimento superiore a determinate soglie.
Ciò posto e venendo quindi al primo motivo, giova preliminarmente ricordare che, a mente dell’art. 117, comma 2, lett. e), Cost., la perequazione delle risorse finanziarie rientra nella potestà legislativa esclusiva dello Stato e che il successivo art. 119 Cost. prevede al comma 1 che i Comuni, le Province, le città metropolitane e le Regioni “concorrono ad assicurare l’osservanza dei vincoli economici e finanziari derivanti dall’ordinamento dell’Unione europea”, stabilendo ai successivi commi 3, 4 e 5 che “la legge dello Stato istituisce un fondo perequativo, senza vincoli di destinazione, per i territori con minore capacità fiscale per abitante”, che “le risorse derivanti dalle fonti di cui ai commi precedenti consentono ai Comuni, alle Province, alle Città metropolitane e alle Regioni di finanziare integralmente le funzioni pubbliche loro attribuite” e che “lo Stato destina risorse aggiuntive ed effettua interventi speciali in favore di determinati Comuni, Province, Città metropolitane e Regioni”.
In applicazione di dette disposizioni costituzionali, quindi, lo Stato è chiamato a svolgere una funzione perequativa, assegnando un apposito fondo – senza vincolo di destinazione – agli enti che presentino minore capacità fiscale per abitante, così da consentire, attraverso la leva fiscale, il reperimento delle risorse necessarie allo svolgimento dei rispettivi funzioni e compiti fondamentali.
In tale quadro costituzionale, la legge n. 42/2009, di delega in materia di federalismo fiscale, ha previsto la revisione dei meccanismi di attribuzione delle risorse agli enti decentrati, nell’ottica di garantire il perseguimento di obiettivi di perequazione territoriale e di assicurare un utilizzo efficiente delle risorse pubbliche, prevedendo a tal fine il graduale superamento, per i vari livelli di governo diversi da quello centrale, del criterio ancorato alla spesa storica e la sua progressiva sostituzione con quello dei fabbisogni standard per il finanziamento delle funzioni cosiddette fondamentali -parametrati ai livelli essenziali delle prestazioni – e della capacità fiscale per le altre funzioni, di misura minimale in questo caso non definita a priori, con l’ulteriore previsione di spese finanziate con contributi speciali e con i finanziamenti eurounitari e nazionali.
In detto quadro generale il finanziamento delle funzioni fondamentali è garantito dai tributi propri e dalla compartecipazione al gettito di tributi erariali e locali ed alle relative addizionali, tenuto conto della dimensione demografica degli enti, nonché, per l’appunto, dal fondo perequativo basato sulle capacità fiscali per abitante.
La stessa legge n. 42/2009 prevede, poi, che detto stanziamento debba essere in ogni caso compatibile con gli impegni assunti con il patto di stabilità e crescita e non deve determinare nuovi o maggiori oneri per la finanza pubblica; a tali criteri devono, dunque, ispirarsi le scelte delle politiche perequative attuate a livello centrale.
Così delineato il contesto generale di riferimento, deve pure essere ricordato che il richiamato progetto di riforma è stato attuato mediante interventi normativi successivi, e ciò a partire dal 2011, con la sostituzione dei previgenti trasferimenti erariali dapprima con il Fondo sperimentale di riequilibrio (FSR), poi soppresso dall’art. 1 della legge n. 228/2012 e sostituito con il Fondo di solidarietà comunale, oggetto della presente controversia, il cui ammontare complessivo viene determinato in modo da tendere alla sostanziale invarianza finanziaria con alimentazione da una quota prefissata del gettito IMU e da una quota di risorse a carico del bilancio dello Stato.
Vale al riguardo ricordare quanto in proposito rilevato dalla Corte costituzionale nella sentenza n. 129/2016, secondo cui “La legge di stabilità 2013 – legge 24 dicembre 2012, n. 228 (Disposizioni per la formazione del bilancio annuale e pluriennale dello Stato) – ridisegna il sistema di finanziamento degli enti locali.
Infatti, nell’attribuire ai Comuni l’intero gettito IMU (a esclusione di quello derivante dagli immobili produttivi, che rimane destinato allo Stato), alla lettera e) del suo art. 1, comma 380, sopprime il fondo sperimentale di riequilibrio istituito dall’art. 2 del decreto legislativo 14 marzo 2011, n. 23 (Disposizioni in materia di federalismo fiscale municipale). Tale fondo sperimentale – alimentato dal gettito derivante dai tributi sugli immobili e poi ridistribuito tra i Comuni – avrebbe dovuto avere una durata di tre anni ed essere sostituito, una volta determinati i fabbisogni standard, dal Fondo perequativo per il finanziamento delle spese dei Comuni e delle Province (secondo quanto previsto dall’art. 13 dello stesso d.lgs. n. 23 del 2011).
Le difficoltà e i ritardi nell’attuazione del federalismo fiscale hanno invece indotto – come detto – il legislatore a sopprimere il Fondo sperimentale di riequilibrio (art. 1, comma 380, lettera e, della legge n. 228 del 2012), sostituendolo con il Fondo di solidarietà comunale, alimentato con una quota dell’IMU di spettanza dei Comuni (art. 1, comma 380, lettera b, della legge n. 228 del 2012), i cui criteri di formazione e di riparto devono essere determinati, previo accordo da sancire presso la Conferenza Stato-Città e autonomie locali, con decreto del Presidente del Consiglio dei ministri da emanare entro il 30 aprile 2013 per l’anno 2013 ed entro il 31 dicembre 2013 per l’anno 2014, e comunque entro i successivi 15 giorni in caso di mancato accordo. Il suddetto Fondo di solidarietà è stato poi messo a regime dalla legge di stabilità del 2014 (legge 27 dicembre 2013, n. 147 – Disposizioni per la formazione del bilancio annuale e pluriennale dello Stato)”.
In disparte gli ulteriori interventi normativi intervenuti nel periodo immediatamente successivo, nel 2015 venne introdotto un meccanismo di effettivo e graduale passaggio dalla spesa storica ai fabbisogni standard (inizialmente nella misura del solo 20%, poi stabilita nel 30% l’anno successivo), secondo la previsione della ricordata legge n. 42/2009 e di conseguenza – per la prima volta – non venne assicurata l’invarianza delle risorse così destinate a favore dei Comuni, secondo un complesso meccanismo compiutamente descritto nella relazione ministeriale, cui si fa rinvio.
Con legge n. 232/2016 venne poi ridefinita la dotazione complessiva del FSC e si stabilì l’ulteriore incremento della quota di riparto basata sui parametri perequativi ancorati alla differenza tra le capacità fiscali (a tal fine considerate in misura pari al 50% del loro ammontare complessivo) ed i fabbisogni standard approvati dalla relativa Commissione tecnica, fissato nel 40% per il 2017, nel 55% per il 2018, nel 70% per il 2019 (percentuali queste poi rettificate ad opera della legge n. 205/2017 nel 45% per il 2018 e nel 60% per il 2019), nell’85% per il 2020 e nel 100% a decorrere dal 2021, con l’applicazione comunque di un correttivo, previsto dai commi 450 e 450-bis della medesima legge n. 232/2016 e poi in parte modificato dal d.l. n. 50/2017, convertito dalla legge n. 96/2017, finalizzato a limitare le variazioni delle risorse nel caso in cui tra le diverse annualità vengano superate determinati parametri predeterminati.
Con riferimento al 2019, qui di precipuo interesse stante l’oggetto della controversia, l’art. 1, comma 921, della legge n. 148/2018 è ulteriormente intervenuto stabilendo la diretta distribuzione del FSC – venendo così meno l’emanazione del d.P.C.M. altrimenti previsto, secondo quanto dallo stesso ente ricorrente ricordato – e formalizzando l’Accordo raggiunto il 29 novembre 2018 in sede di Conferenza Stato–città ed autonomie locali, mantenendo anche per detta annualità i medesimi criteri dell’anno precedente e, in particolare, nel 45% la percentuale di riparto applicata con riferimento al criterio delle capacità e dei fabbisogni standard; e ciò, secondo quanto riferito dal Ministero dell’economia e delle finanze, in recepimento di una specifica richiesta dell’ANCI.
I seppur succintamente richiamati interventi legislativi succedutisi nel tempo testimoniano, dunque, a parere del Collegio, la costante attenzione posta dal legislatore in ordine agli effetti della citata riforma (vale a dire, il passaggio dalla spesa storica ai fabbisogni standard) sugli equilibri finanziari dei Comuni, nella consapevolezza della inopportunità di repentini e significativi mutamenti nell’ammontare complessivo delle risorse disponibili al fine di garantire adeguati livelli dei servizi fondamentali a favore della cittadinanza pur nel rispetto dei vincoli di finanza pubblica.
Così inquadrato il contesto, deve in primo luogo rilevarsi come le pronunce di questo Consiglio principalmente evocate dal ricorrente (e segnatamente le nn. 2020/2018, 2201/2018 e 2203/2018 della Sezione IV) si riferiscano al riparto FSC relativo all’esercizio 2015, vicenda invero peculiare ed affatto diversa da quella oggetto della presente controversia, e ciò sia perché l’annualità in questione vedeva per la prima volta l’introduzione nel riparto del FSC di meccanismi perequativi che non garantivano ai Comuni delle Regioni a statuto ordinario l’invarianza delle risorse prendendo così avvio il descritto ed invero articolato processo di allontanamento dal principio della spesa storica a favore di quello basato sui fabbisogni standard, sia perché in quel caso il d.P.C.M. di ripartizione delle risorse destinate al FSC era stato emanato il 10 settembre 2015, vale a dire a meno di quattro mesi dalla chiusura del relativo esercizio finanziario e ben oltre il termine fissato per la predisposizione dei bilanci di previsione delle amministrazioni comunali, all’epoca stabilito nel 31 dicembre 2014 e successivamente, a più riprese, prorogato sino a coincidere (per i Comuni italiani non siciliani, in quanto per questi ultimi venne accordata una ulteriore proroga) con la data del 30 luglio 2015.
Vale, in proposito, ricordare quanto – nel dichiarare la illegittimità costituzionale del comma 6 dell’art. 16 del d.l. 6 luglio 2012, n. 95, convertito con modificazioni dalla legge 7 agosto 2012, n. 135, in ordine al fondo sperimentale di riequilibrio – sia stato a suo tempo sancito dalla Corte costituzionale con la sentenza n. 129/2016, secondo la quale, “un intervento di riduzione dei trasferimenti che avvenisse a uno stadio avanzato dell’esercizio finanziario comprometterebbe un aspetto essenziale dell’autonomia finanziaria degli enti locali, vale a dire la possibilità di elaborare correttamente il bilancio di previsione, attività che richiede la previa e tempestiva conoscenza delle entrate effettivamente a disposizione”, principi questi assolutamente condivisibili ma non traslabili, come più diffusamente si dirà, al caso all’esame.
Non a caso, muovendo da tali insegnamenti, questo Consiglio ha a suo tempo condivisibilmente ritenuto illegittimo lo specifico riparto FSC 2015 in quanto disponeva “riduzioni di somme spettanti al comune impugnante ad esercizio finanziario avanzato (rectius: nel caso di specie, ben successivamente la scadenza del termine – seppur a più riprese prorogato – di predisposizione del bilancio di previsione)”, cosicché “è evidente che, tenendo conto che alla data ultima del 30 luglio 2015 (in cui i comuni avrebbero dovuto necessariamente predisporre i bilanci di previsione) il d.P.C.M. non era stato emesso, appare evidente il vizio del medesimo, ed il vulnus rappresentato dall’essere stato emesso in una data successiva rispetto a quella (predisposizione dei bilanci) in cui i comuni avrebbero dovuto conoscere le proprie rispettive dotazioni al fine di conoscere di quali risorse disponessero; per tale via, risulta essere stata consumata la lesione alla prescrizione primaria di cui all’art. 119 della Costituzione (ed ai corollari di tale disposizione siccome sintetizzati nelle decisioni della Corte Costituzionale in precedenza richiamate)” (così Consiglio di Stato, Sez. IV, n. 2200/2018).
Da ciò, con ogni evidenza, deriva la non sovrapponibilità di detta vicenda con quella oggetto della presente controversia.
Non è, infatti, revocabile in dubbio che con riferimento al riparto 2019 le circostanze di fatto che hanno contraddistinto il riparto 2015 – e che hanno condotto alle pronunce giurisdizionali innanzi indicate – non siano state replicate, dal momento che i criteri per la ripartizione sono stati formalizzati – in questo caso con fonte normativa di rango primario – il 31 dicembre 2018 ed essendo in ogni caso dirimente la circostanza che per detta annualità il termine per la predisposizione dei bilanci di previsione era stato prorogato al 31 marzo 2019, residuando quindi un adeguato – e comunque sufficiente – margine temporale per i Comuni per provvedere a detto adempimento. 
Non ritiene, invece, il Collegio condivisibile l’affermazione dell’Amministrazione secondo cui già il 29 novembre 2018 era stato raggiunto l’Accordo in sede di Conferenza Stato–città ed autonomie locali poi formalizzato, come ricordato, nell’art. 1, comma 921, della legge n. 148/2018, cosicché di fatto  già da tale data i Comuni erano nella sostanza a conoscenza del fatto che si sarebbero applicati per il 2019 i medesimi criteri di ripartizione dell’anno precedente, e ciò considerando anche che gli importi rispettivamente spettanti erano già stati resi noti dal Ministero dell’interno, come ricordato in premessa, sin dal 17 gennaio 2019.
Si deve, infatti, rilevare come dette circostanze siano meramente fattuali e come tali prive di rilevanza giuridica, ricordandosi che “per condivisibile giurisprudenza (si veda T.A.R. Firenze, Toscana, sez. I, 26/10/2015, n. 1422; T.A.R. Lazio, Roma, sez. II, 08/05/2017, n. 5470 ed arg ai sensi di Cons. St., sez. VI, 7 luglio 2015 n. 4642) ‘in assenza di una specifica disposizione di legge che disponga altrimenti, la mera pubblicazione di un provvedimento su di un sito telematico dell'Amministrazione non è idonea a far decorrere i termini per l'impugnazione dell'atto, in quanto l'inserimento su un sito Internet dei provvedimenti amministrativi non è elevato dalla legge — con una disposizione di carattere generale — a strumento diretto a comportare la legale conoscenza degli stessi, per cui la pubblicazione degli atti secondo detta modalità ha solo rilievo di pubblicità — notizia’” (così ancora Consiglio di Stato, Sez. IV, n. 2200/2018 cit.). 
Del resto, deve pure osservarsi che laddove lo ha ritenuto il legislatore ha specificamente previsto con legge primaria che la pubblicità sul sito internet possa avere un effetto equipollente alla pubblicazione, ciò che ad esempio è avvenuto con l’art. 1, comma 361, della legge 24 dicembre 2007, n. 244.
La pubblicazione sul sito internet ministeriale dei comunicati non integra, quindi, conoscenza legale o comunque presunzione di conoscenza; né, del resto, si può ritenere che i Comuni siano tenuti a compulsare il sito istituzionale del Ministero dell’interno in assenza di diverse e specifiche previsioni normative che, come detto, attribuiscano a detta forma di pubblicità specifica valenza legale equiparandola alla pubblicazione.
In disparte tali pur non trascurabili considerazioni, deve comunque, ad onor del vero, osservarsi che se, per un verso, non v’è dubbio che nel caso di specie non sia stato rispettato il termine del 31 ottobre dell’anno precedente a quello di riferimento, non può per altro verso disconoscersi la complessità del peculiare meccanismo e della necessaria concertazione in sede di Conferenza Stato–città ed autonomie locali, e ciò senza trascurare le obiettive ed innegabili difficoltà che connotano le manovre della specie anche in considerazione della non favorevole congiuntura nella quale versa la finanza pubblica del Paese ormai da oltre un decennio. 
In ogni caso, ciò che il Collegio dirimente rispetto alle doglianze del Comune ricorrente è il fatto che detto ritardo, indipendentemente dalla natura perentoria o meno del termine, non abbia comunque in concreto inciso, contrariamente a quanto lamentato, sulla possibilità per l’ente locale di predisporre il bilancio di previsione nel rispetto del termine normativamente imposto.
Né a conclusioni diverse può pervenirsi se si osserva che detto termine è ontologicamente correlato alla necessità di porre i Comuni in condizione di disporre tempestivamente di dati certi ai fini della predisposizione del bilancio di previsione, circostanza questa che nel caso all’esame si è in ogni caso verificata considerato che, come ricordato, detto imprescindibile incombente doveva essere adempiuto dagli enti locali entro il 31 marzo 2019, vale a dire a distanza di tre mesi dalla legge n. 148/2018 che tale riparto aveva stabilito.
Deve inoltre osservarsi che la ripartizione FSC 2019 è stata effettuata con legge primaria, di talchè deve ritenersi che il legislatore abbia con riferimento a detta annualità implicitamente ritenuto di modificare, con fonte del medesimo rango, la disposizione che prevedeva l’emanazione del d.P.C.M. entro il 31 ottobre dell’anno precedente.
A ben vedere non rileva, quindi, ai fini della presente controversia soffermarsi sulla natura (perentoria ovvero ordinatoria) di detto termine, profilo sul quale vale comunque la pena di ricordare quanto osservato da questo Consiglio, e condiviso dal Collegio, secondo cui, “all’evidenza, sostenere una tesi secondo la quale, la norma conteneva un termine, ma esso era liberamente e senza limiti disattendibile dall’Amministrazione, comporterebbe una condizione identica a quella ‘cristallizzata’ dal Giudice delle leggi nella sentenza del 6 giugno 2016, n. 129 id est: una prescrizione normativa priva di termine)”; e ciò anche in base al principio secondo il quale fra più interpretazioni possibili delle norme giuridiche positive l'interprete deve privilegiare solo quella più conforme alla Costituzione, per cui non può certamente ritenersi “che la mancata previsione di una perentorietà del termine, non significasse che comunque l’Amministrazione restasse arbitra di emanare il d.P.C.M. nella data ad essa più comoda”, con la conclusione che “è condivisibile che la legittimità del d.P.C.M. con riferimento alla data di emissione dello stesso, vada ‘misurata’ in relazione all’interesse azionato dall’ente territoriale comune e, quindi alla possibilità per questo di essere posto in condizione di predisporre il proprio bilancio, avendo la certezza di quali fossero le risorse disponibili” (Consiglio di Stato, Sez. IV, n. 2200/2018 cit.).
Seppur in via meramente incidentale, vale anche ricordare che, secondo quanto riferito dall’Amministrazione, la questione è stata oggetto di un contenzioso di identico contenuto innanzi al Tribunale di Genova, che con sentenza n. 168/2020 è giunto alla conclusione che “dal 31/12/2018 (data di pubblicazione della legge di bilancio) residuava comunque per il Comune un periodo di tre mesi per l’approvazione del bilancio di previsione, fino al 31/3/2019 (termine per l’approvazione del bilancio di previsione degli enti locali ex DM 25/1/2019)”, concludendo per la manifesta infondatezza della questione di legittimità costituzionale ivi dedotta.
Per altro verso, invero, il Comune non ha fornito prova concreta dello squilibrio o comunque dell’impatto negativo che sarebbe in concreto derivato dall’avversato riparto sulle finanze comunali; e ciò tenendo conto di quanto sancito dalla stessa Corte costituzionale con la sentenza n. 46/2019, con la quale è stato ricordato un principio affermato in relazione ai bilanci regionali ma senz’altro applicabile alla controversia in esame, secondo cui “a seguito di manovre di finanza pubblica, possono anche determinarsi riduzioni nella disponibilità finanziaria delle Regioni, purché esse non siano tali da comportare uno squilibrio incompatibile con le complessive esigenze di spesa regionale e, in definitiva, rendano insufficienti i mezzi finanziari dei quali la Regione stessa dispone per l’adempimento dei propri compiti (tra le altre, sentenze n. 127 e n. 205 del 2016). Circostanza, quest’ultima, che deve essere comunque dedotta e provata dalla Regione ricorrente (da ultimo, sentenza n. 29 del 2018)”, con l’effetto di dichiarare inammissibile la questione così proposta “mancando, per l’appunto, la prova di una apprezzabile lesione”.
Quanto alla contestata natura orizzontale del Fondo in parola ed alla questione di legittimità costituzionale al riguardo proposta in via subordinata, può in primo luogo richiamarsi quanto al riguardo controdedotto dall’Amministrazione, secondo cui nel contesto dell’art. 119 Cost. l’unico fondo con univoca connotazione univocamente verticale è quello previsto dal quinto comma, mentre il fondo di solidarietà comunale oggetto della presente controversia è previsto, come descritto in premessa, dal comma 3 della citata disposizione costituzionale.
In proposito giova anche richiamare la sentenza n. 172/2012 della Corte costituzionale, laddove si parla specificamente di perequazione verticale con riferimento all’art. 119, comma 5, Cost. ricordando che “‘gli interventi statali fondati sulla differenziazione tra Regioni, volti a rimuovere gli squilibri economici e sociali, devono seguire le modalità fissate dall’art. 119, quinto comma, Cost., senza alterare i vincoli generali di contenimento della spesa pubblica, che non possono che essere uniformi’ (sentenza n. 284 del 2009). Da ciò deriva l’implicito riconoscimento del principio di tipicità delle ipotesi e dei procedimenti attinenti alla perequazione regionale, che caratterizza la scelta legislativa di perequazione “verticale” effettuata in sede di riforma del Titolo V della Costituzione mediante la legge costituzionale 18 ottobre 2001, n. 3 (Modifiche al titolo V della parte seconda della Costituzione)”.
Già si è ricordato, inoltre, come la previsione della compartecipazione da parte dei Comuni alla dotazione del FSC mediante una quota dell’IMU di spettanza degli enti locali rinvenga il proprio fondamento già nell’art. 1, commi 448, della legge n. 232/2016 e che la stessa norma, ai successivi commi 450 e 450-bis (quest’ultimo riferito invero al solo 2017), prevede, diversamente da quanto lamentato, un meccanismo correttivo nel caso in cui l'applicazione dei criteri di riparto determini una variazione delle risorse di riferimento, tra un anno e l'altro, superiore al più o meno 4 per cento rispetto all'ammontare delle risorse storiche di riferimento.
Giova anche richiamare, sul punto, l’orientamento giurisprudenziale secondo cui l’art. 119, comma 3, Cost. “da un lato non prevede affatto che il fondo perequativo debba essere finanziato in via esclusiva con risorse statali (e dunque con una modalità rigidamente verticale, che è invece prevista dal comma 5 della medesima disposizione, a norma del quale ‘Per promuovere lo sviluppo economico, la coesione e la solidarietà sociale, per rimuovere gli squilibri economici e sociali, per favorire l'effettivo esercizio dei diritti della persona, o per provvedere a scopi diversi dal normale esercizio delle loro funzioni, lo Stato destina risorse aggiuntive ed effettua interventi speciali in favore di determinati Comuni, Province, Città metropolitane e Regioni’), dall’altro richiede espressamente che la funzione di ridistribuzione del fondo consenta l’incremento delle disponibilità finanziare dei territori con minore capacità fiscale per abitante.
Il fondo, dunque, non ha né deve avere una finalità premiale nei confronti dei comuni virtuosi, essendo piuttosto istituzionalmente teso ad una attività di redistribuzione in favore dei comuni che, anche per ragioni geografiche, logistiche, infrastrutturali e comunque estranee ad ipotesi di carenza di gestione ‘virtuosa’, si trovino ad avere una minore capacità fiscale” (così TAR Lazio, Sez. I, n. 10850/2017).
E in ogni caso deve anche ricordarsi come la Corte costituzionale, premesso come sia stato “da tempo riconosciuto che la finanza delle Regioni, delle Province autonome e degli enti locali è «parte della finanza pubblica allargata» (sentenze n. 267 del 2006 e n. 425 del 2004)”, abbia avuto modo di affermare  che “il concorso agli obiettivi di finanza pubblica è un obbligo indefettibile di tutti gli enti del settore pubblico allargato (…) attraverso un accollo proporzionato degli oneri complessivi conseguenti alle manovre di finanza pubblica (ex plurimis, sentenza n. 52 del 2010)” (Corte costituzionale, n. 79/2014; in termini, n. 176/2012).
A parere del Collegio non sussistono, quindi, i presupposti di non manifesta infondatezza della questione posta in ordine alla legittimità costituzionale dell’ art. 1, comma 380, lett. b), della legge n. 228/2012, trattandosi di una scelta di natura tecnico-operativa del legislatore finalizzata ad assicurare, nel contesto generale, i livelli essenziali delle prestazioni da garantire su tutto il territorio nazionale, tenuto conto della necessaria compatibilità con gli impegni finanziari assunti con il patto di stabilità e crescita e, quindi, dei vincoli di finanza pubblica; e ciò tenuto conto delle finalità solidaristiche e perequative del fondo e del generale principio di concorso necessario a tale obiettivo da parte (anche) degli enti locali quale sancito dalla Corte costituzionale nelle pronunce innanzi richiamate.
Alla luce di quanto sin qui rilevato il ricorso è in parte inammissibile e in parte infondato.
P.Q.M.
Esprime il parere che il ricorso debba essere in parte dichiarato inammissibile e in parte respinto.




IL SEGRETARIO
Maria Cristina Manuppelli
","Enti locali - Fondo di solidarietà comunale – Anno 2019 – Conferma del riparto del Fondo di solidarietà dell’anno 2018 - Legittimità. 
 
       E’ legittima la conferma, relativamente all’anno 2019, del riparto del Fondo di solidarietà comunale di cui all’art. 1, comma 380, lett. b), l. n. 228 del 2012, approvato per l’anno 2018 con d.P.C.M. del 7 marzo 2018 (1).
 
(1) Ha chiarito la Sezione che a mente dell’art. 117, comma 2, lett. e), Cost., la perequazione delle risorse finanziarie rientra nella potestà legislativa esclusiva dello Stato e che il successivo art. 119 Cost. prevede al comma 1 che i Comuni, le Province, le città metropolitane e le Regioni “concorrono ad assicurare l’osservanza dei vincoli economici e finanziari derivanti dall’ordinamento dell’Unione europea”, stabilendo ai successivi commi 3, 4 e 5 che “la legge dello Stato istituisce un fondo perequativo, senza vincoli di destinazione, per i territori con minore capacità fiscale per abitante”, che “le risorse derivanti dalle fonti di cui ai commi precedenti consentono ai Comuni, alle Province, alle Città metropolitane e alle Regioni di finanziare integralmente le funzioni pubbliche loro attribuite” e che “lo Stato destina  risorse aggiuntive ed effettua interventi speciali in favore di determinati Comuni, Province, Città metropolitane e Regioni”.
​​​​​​​In applicazione di dette disposizioni costituzionali, quindi, lo Stato è chiamato a svolgere una funzione perequativa, assegnando un apposito fondo – senza vincolo di destinazione – agli enti che presentino minore capacità fiscale per abitante, così da consentire, attraverso la leva fiscale, il reperimento delle risorse necessarie allo svolgimento dei rispettivi funzioni e compiti fondamentali.
​​​​​​​In tale quadro costituzionale, la l. n. 42 del 2009, di delega in materia di federalismo fiscale, ha previsto la revisione dei meccanismi di attribuzione delle risorse agli enti decentrati, nell’ottica di garantire il perseguimento di obiettivi di perequazione territoriale e di assicurare un utilizzo efficiente delle risorse pubbliche, prevedendo a tal fine il graduale superamento, per i vari livelli di governo diversi da quello centrale, del criterio ancorato alla spesa storica e la sua progressiva sostituzione con quello dei fabbisogni standard per il finanziamento delle funzioni cosiddette fondamentali -parametrati ai livelli essenziali delle prestazioni – e della capacità fiscale per le altre funzioni, di misura minimale in questo caso non definita a priori, con l’ulteriore previsione di spese finanziate con contributi speciali e con i finanziamenti eurounitari e nazionali.
​​​​​​​In detto quadro generale il finanziamento delle funzioni fondamentali è garantito dai tributi propri e dalla compartecipazione al gettito di tributi erariali e locali ed alle relative addizionali, tenuto conto della dimensione demografica degli enti, nonché, per l’appunto, dal fondo perequativo basato sulle capacità fiscali per abitante.
​​​​​​​La stessa l. n. 42 del 2009 prevede, poi, che detto stanziamento debba essere in ogni caso compatibile con gli impegni assunti con il patto di stabilità e crescita e non deve determinare nuovi o maggiori oneri per la finanza pubblica; a tali criteri devono, dunque, ispirarsi le scelte delle politiche perequative attuate a livello centrale.
​​​​​​​Così delineato il contesto generale di riferimento, deve pure essere ricordato che il richiamato progetto di riforma è stato attuato mediante interventi normativi successivi, e ciò a partire dal 2011, con la sostituzione dei previgenti trasferimenti erariali dapprima con il Fondo sperimentale di riequilibrio (FSR), poi soppresso dall’art. 1, l. n. 228 del 2012 e sostituito con il Fondo di solidarietà comunale, il cui ammontare complessivo viene determinato in modo da tendere alla sostanziale invarianza finanziaria con alimentazione da una quota prefissata del gettito IMU e da una quota di risorse a carico del bilancio dello Stato.
​​​​​​​L’art. 1, comma 921, l. n. 148 del 2018 è intervenuto stabilendo la diretta distribuzione del FSC – venendo così meno l’emanazione del d.P.C.M. altrimenti previsto, secondo quanto dallo stesso ente ricorrente ricordato – e formalizzando l’Accordo raggiunto il 29 novembre 2018 in sede di Conferenza Stato–città ed autonomie locali, mantenendo anche per detta annualità i medesimi criteri dell’anno precedente e, in particolare, nel 45% la percentuale di riparto applicata con riferimento al criterio delle capacità e dei fabbisogni standard; e ciò, secondo quanto riferito dal Ministero dell’economia e delle finanze, in recepimento di una specifica richiesta dell’ANCI.
​​​​​​​I seppur succintamente richiamati interventi legislativi succedutisi nel tempo testimoniano, dunque, la costante attenzione posta dal legislatore in ordine agli effetti della citata riforma (vale a dire, il passaggio dalla spesa storica ai fabbisogni standard) sugli equilibri finanziari dei Comuni, nella consapevolezza della inopportunità di repentini e significativi mutamenti nell’ammontare complessivo delle risorse disponibili al fine di garantire adeguati livelli dei servizi fondamentali a favore della cittadinanza pur nel rispetto dei vincoli di finanza pubblica.",Enti locali
https://www.giustizia-amministrativa.it/web/guest/-/esclusione-dalla-gara-per-la-fornitura-di-test-rapidi-sierologici-covid-19-per-carenza-documentale-e-obbligo-di-soccorso-istruttorio,"
Esclusione dalla gara per la fornitura di test rapidi sierologici Covid-19 per carenza documentale e obbligo di soccorso istruttorio
","N. 00354/2020 REG.PROV.CAU.
N. 00472/2020
                REG.RIC.


REPUBBLICA ITALIANA
Tribunale Amministrativo Regionale per il  Piemonte
(Sezione Prima)
Il Presidente
ha pronunciato il presente

DECRETO

DECRETO
sul ricorso numero di registro generale 472 del 2020, proposto da Violatech S.r.l., in persona del legale rappresentante pro tempore, rappresentato e difeso dall'avvocato Paolo Borioni, con domicilio digitale come da PEC da Registri di Giustizia e domicilio eletto presso il suo studio in Roma, via Luigi Ceci n.21; 

contro
Società di Committenza Regione Piemonte S.p.A., Regione Piemonte non costituiti in giudizio; 

nei confronti
Tecna S.r.l., Liondx S.r.l., Tema Ricerca S.r.l., Bio Vascular Group S.r.l., D.I.D. Diagnostic International Distribution S.p.A., Dasit S.p.A. non costituiti in giudizio; 

per l'annullamento
previa sospensione dell'efficacia,
in relazione alla procedura d'urgenza, ex art. 63, comma 2, lett. c) del D.Lgs. n. 50/2016 e s.m.i. indetta dalla SCR PIEMONTE S.p.A. per l'affidamento di un ""Accordo quadro per la fornitura di test rapidi sierologici per la rilevazione qualitativa di anticorpi IgG e IgM anti Sars Cov-2, in campioni di sangue intero, siero o plasma umano, occorrenti agli enti pubblici insistenti sul territorio della Regione Piemonte e nell'ambito dell'emergenza sanitaria per COVID 19 (gara 84-2020)"":
- del Verbale della seduta riservata del 23 giugno 2020, nella parte in cui la VIOLATECH in ragione delle valutazioni della Commissione di esperti individuati dalla Direzione Sanità e Welfare espresse con mail del 23 giugno 2020, veniva esclusa per una asserita inidoneità tecnica del test offerto nonché del prospetto di valutazione - ""Allegato 1"" al verbale della seduta riservata citato;
- delle valutazioni della Commissione di esperti individuati dalla Direzione Sanità e Welfare della Regione Piemonte espresse con mail del 23 giugno 2020 – contenuto non conosciuto - in esito alle quali il prodotto offerto dalla ricorrente veniva ritenuto privo della richiesta idoneità tecnica;
- del Verbale della seduta riservata del 23 giugno 2020, nella parte in cui il Responsabile del procedimento ha definito la graduatoria e proposto di aggiudicare l'Accordo quadro alle società indicate in graduatoria;
- della Disposizione del Consigliere Delegato n 231 del 25 giugno 2020 della SCR di approvazione dei verbali delle operazioni di gara e di aggiudicazione dell'Accordo quadro, secondo la graduatoria sopra indicata;
- della Disposizione del Consigliere Delegato n 231 del 25 giugno 2020 della SCR nella parte in cui si confermava l'avvio della fornitura in via di urgenza, come previsto dalla disposizione n. 180 del 20 maggio 2020, ai sensi dell'art. 32, comma 8, ultimo periodo, del D.Lgs. n.50/2016 e s.m.i. e di procedere alla stipula di un Accordo Quadro ex art. 54 del D.Lgs. n. 50/2016 e s.m.i., con tutti gli Operatori economici aggiudicatari;
- della comunicazione della SCR S.p.A prot U0005405 del 3 luglio 2020 di conferma delle risultanze di gara e di disposta aggiudicazione;
- ove occorrer possa, del Capitolato Tecnico, ove possa essere interpretato in senso ostativo all'accoglimento del presente ricorso, nella parte in cui, all'art 4 (REQUISITI TECNICI DEI PRODOTTI), dispone che “Le caratteristiche tecniche minime, così come nel seguito definite, devono essere necessariamente possedute dai prodotti offerti, a pena di esclusione dalla presente procedura di gara o, in caso di carenze rilevate in occasione delle consegne, di risoluzione dell'Accordo Quadro…”, ciò con riferimento anche ai seguenti requisiti tecnici dei prodotti: “…c) Dichiarazione del tipo di antigene utilizzato (nucleoproteina, spike etc); d) Sensibilità del test non inferiore a 90%; e) Specificità del test non inferiore a 94%; f) Assenza di cross-reattività dichiarata per altri Coronavirus (NL63, 229E, OC43)….”;
- ove occorrer possa, della Lettera d'invito, ove possa essere interpretata in senso ostativo all'accoglimento del presente ricorso, nella parte in cui:
 al § 3.1, prevede “…Le condizioni, i requisiti e le modalità alle quali dovrà rispondere la fornitura e la prestazione dei servizi connessi sono stabiliti, oltre che nella presente Lettera di invito, nel Capitolato Tecnico e nello Schema di Accordo Quadro. Si precisa che la fornitura ed i servizi connessi dovranno rispettare i requisiti minimi, considerati quali elementi essenziali dell'offerta, stabiliti nel Capitolato ed il concorrente, con la partecipazione alla gara, dichiara sotto propria responsabilità, che i prodotti offerti posseggono i requisiti minimi richiesti a pena di esclusione dalla gara e di successiva risoluzione dell'Accordo Quadro. Le caratteristiche tecniche, così come definite nel presente Capitolato Tecnico, devono essere possedute dai prodotti offerti a pena di esclusione dalla gara… La partecipazione alla gara comporta l'accettazione di tutte le condizioni e modalità contenute nella documentazione di gara”;
 al § 7.1, prevede “… Ai sensi dell'art. 59, comma 4, lett. b) del Codice, sono inammissibili le offerte prive della qualificazione richiesta dalla presente Lettera di invito”, quando sia intesa estendere la previsione alle specifiche tecniche minime; 
 al § 16, prevede, alla lett. (ii), “… (ii) La Documentazione tecnica deve rispettare le caratteristiche minime stabilite nel Capitolato pena esclusione dalla procedura o risoluzione dell'Accordo Quadro, nel rispetto del principio di equivalenza di cui all'art. 68 del Codice” ed, alla lett. (v) Equivalenza, “…le relative offerte saranno escluse per non conformità alle specifiche tecniche richieste l'Amministrazione si riserva, tuttavia, la facoltà - insindacabile e motivata - di ritenere o meno sufficientemente comprovata l'equivalenza richiesta dalla concorrente” ciò con riguardo alla menzionata insindacabilità del giudizio;
 al § 21.1, prevede “…Resta fermo che non saranno emessi ordinativi di fornitura nei confronti di fornitori che avranno proposto prodotti difformi rispetto a quanto previsto dal Capitolato”;
 al § 23, prevede “…Il Responsabile del procedimento proporrà l'aggiudicazione esclusivamente in favore dei concorrenti che abbiano presentato prodotti rispondenti alle succitate normative” laddove il richiamo alla normativa è alla verifica tecnica della Commissione di esperti Regionali; 
- ove occorre possa, della Disposizione del Consigliere Delegato n 208 del 9 giugno 2020 della SCR di indizione e di approvazione degli atti di gara e di tutti gli atti di gara con detta approvati - specificamente le Specifiche tecniche di gara - predisposte dagli di esperti individuati dalla Direzione Sanità e Welfare e nominati con Determinazione Dirigenziale Sanità e Welfare n. A14 505 del 27 maggio 2020 e la stessa Determinazione n. A14 505, il Bando  di gara pubblicato in GUCE 2020/S-111-269298- il 10 giugno 2020, la lettera d'invito e tutti gli allegati come il Capitolato Tecnico -, ove, possano essere interpretati in senso ostativo all'accoglimento del presente ricorso;
- di tutti gli atti presupposti, connessi e/o consequenziali ancorché non noti al ricorrente, ed in particolare, tra questi, ove medio tempore intervenuto, del provvedimento di aggiudicazione nonché del relativo contratto, ove stipulato;
PER LA DECLARATORIA
del diritto della ricorrente ad essere ammessa alle successive fasi di gara nonché di subentro nell'aggiudicazione nelle more intervenuta e nell'esecuzione della fornitura nonché di inefficacia del contratto di affidamento, se stipulato nelle more, e per l'adozione dei provvedimenti di cui agli artt. 121, 122 e 123 c.p.a. 
PER LA CONDANNA
al risarcimento dei danni ingiusti patiti dalla ricorrente.

Visti il ricorso e i relativi allegati;
Vista l'istanza di misure cautelari monocratiche proposta dal ricorrente, ai sensi dell'art. 56 cod. proc. amm.;
Ritenuto che il ricorso riguarda una procedura d’urgenza per l’affidamento di accordi quadro per la fornitura di test rapidi sierologici per la rilevazione qualitativa di anticorpi IgG e IgM anti Sars Cov-2, in campioni di sangue intero, siero o plasma umano, occorrenti agli enti pubblici del territorio della Regione Piemonte nell’ambito dell’emergenza sanitaria per COVID 19 (gara 84-2020). CIG 8330481265;
Ritenuto che SCR, sentita informalmente, ha fornito in data 14 luglio 2020 documentati chiarimenti, rilevando che “Non è stato presentato il Questionario Requisiti minimi elaborato dalla Stazione Appaltante pertanto, la documentazione tecnica risulta incompleta e carente ai sensi dell’art. 16 BUSTA TELEMATICA – DOCUMENTAZIONE TECNICA - STEP 2 della lettera d’invito”;
Considerato che “nonostante la carenza documentale delle risposte-dichiarazioni, richieste obbligatoriamente agli operatori economici con la compilazione del Questionario Requisiti minimi, si è proceduto con l’analitica disamina di tutta la documentazione tecnica presentata dal ricorrente, al fine di rintracciare gli elementi a comprova del rispetto delle caratteristiche minime stabilite all’ art. 4 del Capitolato di gara, le cui risultanze, per ogni singolo elemento oggetto di valutazione, sono state rese note in quanto riportate nel prospetto di idoneità, allegato al verbale della seduta riservata del Seggio di gara del 25 giugno 2020”....
Ritenuto che con riferimento alla dichiarata identità tra il prodotto offerto dalla Violatech Srl e quello di altra concorrente - Bio Vascular Group S.r.l. – quest'ultima impresa - a differenza della ricorrente - ha presentato in sede di offerta uno studio scientifico ad hoc, comprovante la conformità delle specifiche tecniche possedute dal prodotto offerto rispetto a quelle richieste dagli atti di gara, documentazione che non può essere ex se estesa al prodotto proposto da altro operatore economico - considerato peraltro che non si tratta di prodotti di uso consolidato ma frutto di introduzione sperimentale sul mercato, per la diagnosi del COVID-19;
Ritenuto, purtuttavia, che la resistente SCR prima di escludere la ricorrente avrebbe dovuto formulare la richiesta integrativa espressione del principio del soccorso istruttori, di produzione  di analoga documentazione alla ricorrente.

P.Q.M.

Accoglie la domanda di cui in epigrafe e per l’effetto sospende l’efficacia degli atti impugnati, limitatamente alla esclusione della ricorrente, ordina alla Amministrazione resistente di assegnare alla ricorrente di  un termine di 5 giorni dalla comunicazione del presente decreto per la produzione di uno studio scientifico ad hoc, comprovante la conformità delle specifiche tecniche possedute dal prodotto offerto rispetto a quelle richieste dagli atti di gara ed in caso di valutazione positiva entro i successivi 5 giorni, riammettere la ricorrente all’accordo quadro nella posizione spettante in relazione al ribasso formulato.
Fissa per la trattazione collegiale la camera di consiglio del 29 luglio 2020.
Il presente decreto sarà eseguito dall'Amministrazione ed è depositato presso la Segreteria del Tribunale che provvederà a darne comunicazione alle parti.
Così deciso in Torino il giorno 14 luglio 2020.





IL SEGRETARIO
","Covid-19 – Contratti della Pubblica amministrazione – Appalto forniture test sierologici Covid-19 – Esclusione – Per carenza documentale – Soccorso istruttorio – Omissione – Illegittimità.
 
         Deve essere accolta l’istanza di sospensione monocratica dell’esclusione dalla gara, bandita dalla Regione Piemonte per l'affidamento di un Accordo quadro per la fornitura di test rapidi sierologici per la rilevazione qualitativa di anticorpi IgG e IgM anti Sars Cov-2, in campioni di sangue intero, siero o plasma umano, occorrenti agli enti pubblici insistenti sul territorio della Regione Piemonte e nell'ambito dell'emergenza sanitaria per Covid-19; l’Amministrazione, infatti, prima di escludere la concorrente dalla gara per carenza documentale, avrebbe dovuto attivare il soccorso istruttorio.  ",Covid-19
https://www.giustizia-amministrativa.it/web/guest/-/decorrenza-degli-interessi-sulle-somme-tardivamente-percepite-a-titolo-di-finanziamenti,"
Decorrenza degli interessi sulle somme tardivamente percepite a titolo di finanziamenti
","N. 04194/2020REG.PROV.COLL.
N. 07979/2019 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Terza)
ha pronunciato la presente
SENTENZA
sul ricorso numero di registro generale 7979 del 2019, proposto da ARGEA (Agenzia Regionale per la Gestione ed Erogazione degli Aiuti in Agricoltura) Sardegna, in persona del legale rappresentante pro tempore, rappresentata e difesa dall'avvocato Anna Lisa Noce, con domicilio digitale come da PEC da Registri di Giustizia; 

contro
Impresa Agricola Deias Barbara, in persona del legale rappresentante pro tempore, rappresentata e difesa dall'avvocato Piero Franceschi, con domicilio digitale come da PEC da Registri di Giustizia e domicilio eletto presso il suo studio in Roma, via Nomentana n. 316; 

per la riforma
della sentenza del Tribunale Amministrativo Regionale per la Sardegna (Sezione Seconda) n. 00663/2019, resa tra le parti

Visti il ricorso in appello e i relativi allegati;
Visto l'atto di costituzione in giudizio dell’Impresa Agricola Deias Barbara;
Visti tutti gli atti della causa;
Visti gli artt. 84, commi 5 e 6, d.l. n. 18/2020 e 4, comma 1, d.l. n. 28/2020;
Relatore nell'udienza pubblica del giorno 25 giugno 2020 il Cons. Ezio Fedullo e dato atto della presenza degli avvocati che hanno presentato note di udienza o richiesta di passaggio in decisione della causa;
Ritenuto e considerato in fatto e diritto quanto segue:

FATTO e DIRITTO
Con la sentenza appellata, il T.A.R. Sardegna ha accolto in parte il ricorso proposto dall’impresa agricola Deias Barbara ai fini della condanna di ARGEA (Agenzia Regionale per la Gestione ed Erogazione degli Aiuti in Agricoltura) Sardegna al risarcimento del danno patrimoniale e non patrimoniale subito in conseguenza della determinazione dell’ERSAT n. 1959 del 7 giugno 2007, con la quale era stata respinta l’istanza di finanziamento presentata dalla ditta suindicata a valere sulla “Misura 4.9, Linea d’intervento H” (comparto olivicolo-oleario), del POR Sardegna, annualità 2006, poi annullata con la sentenza del medesimo  T.A.R. n. 790 del 3 dicembre 2013, passata in giudicato, ed eseguita dall’Amministrazione con provvedimento n. 2058 del 3 aprile 2015.
Il T.A.R., dopo aver disatteso (con l’ordinanza n. 399 del 10 ottobre 2007) la domanda cautelare (“vista la non consistente probabilità di esito favorevole del ricorso in quanto l’intervento proposto non appare riconducibile alla linea di finanziamento indicata nella richiesta di contribuzione”), con la citata sentenza di annullamento n. 790/2013 ha ritenuto che la domanda presentata dalla ricorrente avesse i requisiti per poter accedere alla <Misura 4.9>, destinata alle aziende agricole che volevano compiere la “valorizzazione delle proprie produzioni aziendali, sviluppo e rafforzamento strutturale” (si trattava nella specie della realizzazione di un nuovo frantoio presso l’azienda agricola ubicata in Gonnosfanadiga), non condividendo la tesi dell’Amministrazione, secondo la quale la domanda di contribuzione sarebbe stata ascrivibile alla diversa categoria di finanziamento relativa alla <Misura 4.10>, destinata alle imprese di “trasformazione e commercializzazione”.
L’Amministrazione quindi, riaperta l’istruttoria procedimentale, con la menzionata determinazione n. 2058 del 3 aprile 2015 concedeva il contributo richiesto (il 10 luglio del 2006), per l’importo di € 167.533,15. 
Con il successivo ricorso ex art. 30, comma 2, c.p.a., la ditta Deias Barbara, facendo leva sul ritardo di oltre 7 anni con quale aveva ottenuto il finanziamento, avanzava un petitum risarcitorio per complessivi € 128.918,87, articolato nelle seguenti voci: 
1) € 76.141,23 a titolo di danno patrimoniale, per le spese sostenute ogni anno, per il periodo compreso tra il 2007 e il 2014, “per la trasformazione delle olive aziendali in olio presso un frantoio non di proprietà” e per i conseguenti “costi di trasporto”, sia delle olive presso quest’ultimo, che dell’olio ottenuto a conclusione del processo di molitura, nonché per il “mancato utile” che essa avrebbe conseguito se avesse avuto un <proprio frantoio> per la trasformazione di “olive conferite da terze imprese agricole”, oltre interessi. Va precisato, siccome di peculiare rilievo ai fini del decidere come si vedrà infra, che tale voce di danno era comprensiva delle “spese tecniche per la redazione del progetto da parte del p.a. Bertolotti, pari ad € 10.473,23”, rese inutili dalla richiesta di ARGEA di aggiornamento del progetto;
2) € 21.618,85 in relazione al “minore potere di acquisto del contributo”, in quanto non corrisposto per i 7 anni compresi tra il 2007 e il 2014, quantificato in base agli indici ISTAT di rivalutazione monetaria;
3) € 16.758,79 per i danni da “perdita di chances”, in ragione del mancato inserimento con maggiore forza nel mercato concorrenziale, a causa della mancata concessione della <Misura 4.9>, che le avrebbe consentito di realizzare fin dal 2007 il frantoio; 
4) € 8.000,00 a titolo di “danni morali” (quantificati in € 1.000,00/anno). 
Il giudice di primo grado, riconosciuta la sussistenza dell’elemento oggettivo dell’illecito aquiliano dedotto in giudizio (sul rilievo che “senza il beneficio economico non è stato possibile per la ditta ricorrente procedere alla realizzazione del frantoio di proprietà, determinando una impossibilità di sviluppo delle proprie capacità economiche e produttive”) così come del nesso causale (“in considerazione del fatto che il negato finanziamento ha determinato la privazione del bene della vita, la cui spettanza è stata riconosciuta solo in sede processuale”), è pervenuto alla conclusione negativa in relazione alla questione concernente la (necessaria) connotazione soggettiva della condotta lesiva ed alla “ingiustizia” del danno.
Da tale punto di vista, il T.A.R., dopo aver richiamato le indicazioni giurisprudenziali in punto di accertamento di tale elemento della fattispecie extra-contrattuale, ha preliminarmente rilevato che “in questo caso…effettivamente, erano riscontrabili incertezze interpretative in ordine alla spettanza del contributo che hanno determinato contrasti giurisprudenziali. In particolare fra decisione cautelare e pronuncia di merito (la prima di rigetto la seconda di accoglimento)”; quindi, premesso che “la <Misura 4.9> , oggetto dell’istanza originaria del privato, era destinata a sostenere gli investimenti per il “miglioramento fondiario e strutturale di oliveti per la produzione di olio, con miglioramento delle dotazioni aziendali”, che “l’impresa agricola ricorrente, così come si evince dalle planimetrie elaborate e trasmesse, avrebbe destinato il finanziamento per realizzare un proprio frantoio per la trasformazione delle (proprie) olive in olio”, che “la realizzazione di tale struttura avrebbe consentito l’espansione dell’attività agricola, con valorizzazione e trasformazione dei propri prodotti” e che “tale valutazione (favorevole alla ricorrente) è emersa (solo) in sede di merito, con l’approfondimento del contenzioso”, ha evidenziato che la condotta dell’Amministrazione, nel senso “di “congelare” il finanziamento, senza procedere alla sua attribuzione, in coerenza alla sussistenza di un provvedimento negativo “efficace”, “non può essere censurata (e come tale non fa scaturire un danno “ingiusto”), in quanto l’agire amministrativo trovava (allora) piena conferma nella decisione cautelare, negativa, del Giudice”, con la conseguenza ulteriore che “la condotta non può qualificarsi “colposa”, avendo l’Amministrazione mantenuto fermo un provvedimento che aveva conservato la propria efficacia fin dalla sua emanazione (2007), nonché nelle more fra la trattazione dell’incidente cautelare e la decisione di merito (2013)”, anche perché “la parte privata ha ritenuto di non attivare gli strumenti giuridici previsti dall’ordinamento (appello cautelare)”.
In conseguenza dei rilievi innanzi riassunti, il T.A.R. ha quindi ritenuto non ristorabili le voci di danno sub 1), 3) e 4), mentre ha ritenuto fondata la pretesa risarcitoria inerente al corrispettivo per il “minore potere di acquisto del contributo”, corrisposto il 3 aprile 2015, ma riferito ad una domanda risalente al 2007, quantificati in base agli indici ISTAT della rivalutazione monetaria: per l’effetto, ha ritenuto spettare “la rivalutazione monetaria per poter <riallineare> il finanziamento, attribuendo l’importo, analogo, “ora per allora” e statuendo che “il quantum della prestazione economica che la parte privata ha percepito, nel 2015 (determinata e ricavabile fin dal nel 2007), deve essere, quindi, integrato da interessi legali e rivalutazione monetaria (interessi calcolati sulle somme annualmente rivalutate), con applicazione degli indici ISTAT”.
Infine, il T.A.R. ha ravvisato la fondatezza anche della domanda risarcitoria avente ad oggetto “i costi tecnici che si sono resi necessari per l’adeguamento progettuale richiesto da Argea”.
Mediante i motivi di appello l’Agenzia appellante, dopo aver riproposto i temi difensivi illustrati al giudice di primo grado (relativi, in particolare, alla assenza della ingiustizia del danno e dell’elemento soggettivo, alla luce dell’ordinanza cautelare reiettiva n. 399/2007, oltre che alla mancata dimostrazione delle allegate voci di danno), censura poi, in maniera più diretta, la pronuncia di primo grado, evidenziando che: 1) la sentenza appellata è minata da intrinseca contraddittorietà, laddove, pur escludendo la ravvisabilità di una condotta negligente (oltre che di un danno ingiusto) in capo all’Amministrazione relativamente al periodo di tempo intercorrente tra la data di presentazione della domanda di finanziamento e la sentenza di accoglimento della domanda di annullamento del primigenio provvedimento di diniego, ha cionondimeno condannato l’Agenzia al risarcimento del danno commisurato agli indici ISTAT, mentre, quanto al periodo successivo e fino all’adozione del provvedimento di concessione, durante il quale è stata svolta la necessaria istruttoria, nessuna condotta negligente sarebbe imputabile alla medesima Amministrazione, sia perché essa ha tempestivamente e correttamente espletato i relativi adempimenti, sia perché il soggetto richiedente il finanziamento, fino alla sua concessione, è titolare di una posizione di mera aspettativa, sia infine perché, se di ritardo deve discorrersi, esso è imputabile alla parte richiedente, che ha anche subito l’applicazione di una penale in relazione al tardivo completamento dei lavori; 2) la condanna al risarcimento del danno ha preso in considerazione un periodo temporale più ampio di quello indicato nella domanda, così come maggiore di quello richiesto è l’importo a tal fine quantificato; 3) sebbene la domanda della ricorrente avesse riguardo alle “spese di progettazione rese inutili (Bertolotti)”, ergo a quelle relative al primo progetto presentato, senza considerare i “documentati costi di “riprogettazione” dell’intervento finanziato”, ovvero le spese sostenute per il nuovo progetto, la condanna recata dalla sentenza appellata ha avuto ad oggetto proprio queste ultime, nonostante fossero già stati riconosciute e liquidate nella somma concessa a titolo di contributo, avendo il giudice di primo grado respinto la richiesta di rimborso delle spese riguardanti il primo progetto; inoltre, le spese tecniche per la redazione del progetto da parte del perito agrario Bertolotti, come già ben specificato dalla difesa ARGEA nel primo grado del giudizio, “hanno dovuto essere duplicate su richiesta di ARGEA” perché sono state incluse opere, realizzate dalla ditta successivamente al 2006, per le quali è stato necessario rimodulare il progetto; infine, deduce l’Agenzia appellante, non è dato comprendere per quale motivo le spese del primo progetto realizzato dal perito agrario Bertolotti non siano state inserite all’interno della rendicontazione delle spese generali del contributo da concedere; 4) nonostante la parte ricorrente abbia sostanzialmente visto rigettare la domanda principale, il T.A.R. ha comminato la condanna al pagamento delle spese del giudizio a carico dell’ARGEA, mentre sarebbe stata più corretta e giusta, vista la reciproca soccombenza, la compensazione delle spese del giudizio; lo stesso ragionamento vale per la condanna di ARGEA al pagamento del contributo unificato.
L’originaria ricorrente, oltre ad opporsi all’accoglimento dell’appello proposto da ARGEA, ha proposto appello incidentale, al fine di ottenere la riforma della sentenza appellata laddove ha sancito l’infondatezza della domanda risarcitoria proposta in primo grado.
Mediante i motivi di appello incidentale, viene essenzialmente dedotto che: 1) la sentenza appellata ha erroneamente attribuito alla mancata proposizione dell’appello cautelare avverso l’ordinanza reiettiva n. 399/2007 rilevanza escludente - per la mancanza del necessario elemento soggettivo - la risarcibilità del danno, omettendo di considerare che il dovere di diligenza del soggetto leso può ritenersi assolto anche mediante l’attivazione dell’autotutela amministrativa nei confronti del provvedimento lesivo e che sarebbe stato onere dell’Amministrazione dimostrare la scusabilità dell’errore commesso, nella specie comunque non ravvisabile; 2) la rivalutazione e gli interessi legali sono stati riconosciuti dal giudice di primo grado (non a titolo risarcitorio, ma) in funzione compensativa del diminuito potere di acquisto della moneta nel periodo intercorrente tra la definizione (in chiave reiettiva dell’istanza di finanziamento) della prima istruttoria e la concessione finale del contributo.
Tanto premesso, assume rilievo preliminare l’esame dell’appello incidentale proposto dalla parte appellata, al fine di ottenere la riforma della sentenza appellata nella parte in cui, per effetto della ravvisata insussistenza dell’elemento soggettivo della fattispecie aquiliana, ha respinto la domanda di risarcimento avente ad oggetto i danni asseritamente derivanti dal ritardo nella concessione del finanziamento, imputabile all’illegittimo provvedimento di diniego originariamente adottato dall’Amministrazione ed annullato dal giudice amministrativo: è infatti evidente che, laddove l’appello incidentale fosse meritevole di accoglimento, ne risulterebbe al contempo l’infondatezza dell’appello principale, con il quale è stato posto l’accento sulla contraddittorietà ravvisabile nella sentenza appellata laddove, da un canto, ha affermato l’insussistenza dei presupposti dell’azione risarcitoria, dall’altro, ha ugualmente condannato l’Amministrazione alla refusione di una delle poste risarcitorie fatte valere dalla originaria ricorrente.
Deve premettersi che, come già evidenziato, la statuizione parzialmente reiettiva del giudice sardo è scaturita dal rilievo secondo cui la mancata impugnazione dell’ordinanza cautelare n. 399/2007, con la quale era stata sfavorevolmente valutata dal medesimo T.A.R. la domanda di sospensione degli effetti del provvedimento di diniego, ha fornito all’Amministrazione un parametro di comportamento, conforme alla perdurante esecutività del provvedimento suindicato, atto ad escludere qualsivoglia qualificazione colposa dell’attività non satisfattiva della pretesa contributiva dell’azienda agricola richiedente, oltre che la stessa ingiustizia del danno lamentato, ex artt. 1227, comma 2, c.c. e 30, comma 3, secondo periodo c.p.a..
Ebbene, deve ritenersi che l’appello incidentale non sia, sotto tale profilo, meritevole di accoglimento.
Assume rilievo decisivo, al fine di giustificare tale conclusione, la rilevanza attribuibile, nel complessivo dipanarsi della vicenda sostanziale, alla menzionata ordinanza cautelare n. 399/2007: rilevanza percepibile da plurimi punti di vista, tutti concorrenti alla dimostrazione della non configurabilità della fattispecie risarcitoria, con riferimento a due dei suoi presupposti costitutivi, connessi alla ingiustizia del danno ed alla connotazione psicologica (sub specie della “colpa d’apparato”) della condotta lesiva.
Deve invero sottolinearsi, in primo luogo, che la citata ordinanza viene in rilievo quale “mezzo di contrasto” per far emergere – o, al contrario, escludere – la presenza nella trama provvedimentale di eventuali profili di infrazione delle regole di prudenza e perizia cui l’Amministrazione, come operatore “professionale” deputato alla gestione autoritativa di interessi pubblici e privati, deve conformare la sua azione nell’esercizio del suo potere - quale viene in rilievo nella fattispecie in esame - di assegnazione delle risorse finanziarie funzionali al raggiungimento di obiettivi di pubblico interesse, sub specie di adeguamento e miglioramento strutturale delle aziende olivicole.
Non è superfluo evidenziare, a tale riguardo, che l’illegittimità del provvedimento lesivo, anche se acclarata (in via definitiva) in sede giurisdizionale (ciò che, nella vicenda in esame, è avvenuto con la sentenza di annullamento del T.A.R. Sardegna n. 790/2013, passata in cosa giudicata), offre una mera presunzione di colposità dell’attività amministrativa, la quale è suscettibile di essere vinta laddove siano dedotte dall’Amministrazione evocata in giudizio (o comunque emergano dalla complessiva analisi del materiale processuale, a prescindere da uno specifico e formale impulso di parte, essendo funzionali alla ricostruzione, demandata al giudicante, degli elementi costitutivi della fattispecie risarcitoria) circostanze atte ad escludere che la pur inoppugnabile illegittimità del provvedimento sia ascrivibile ad un atteggiamento indifferente al rispetto delle regole di imparzialità, correttezza e buona amministrazione che integrano lo statuto normativo dell’Amministrazione, ovvero, in positivo, a dimostrare che all’origine dello stesso vi sia un “errore scusabile” in cui è incorso l’organo agente.
Ebbene, applicando le illustrate coordinate ermeneutiche alla fattispecie in esame, deve ritenersi che dalla citata ordinanza cautelare n. 399/2007 sia enucleabile, a posteriori, l’attestazione (quantomeno presuntiva) del carattere non negligente dell’azione amministrativa cristallizzata nell’adozione del provvedimento di diniego del 7 giugno 2007 e, quindi, dell’attività istruttorio-valutativa dalla quale esso è germinato: basti osservare, a dimostrazione di ciò, che il giudice della cautela ha motivato la sua pronuncia reiettiva proprio sottolineando “la non consistente probabilità di esito favorevole del ricorso in quanto l’intervento proposto non appare riconducibile alla linea di finanziamento indicata nella richiesta di contribuzione”, ovvero attraverso il ricorso ad una formula motivazionale che, attingendo senza tentennamenti al fumus boni iuris del ricorso di annullamento, denota l’iniziale adesione dell’organo terzo più qualificato, ai fini della corretta interpretazione delle regulae iuris cui deve attenersi l’Amministrazione, alla posizione assunta in concreto da quest’ultima con il provvedimento impugnato.
Deve aggiungersi che, ciononostante, anche la menzionata ordinanza cautelare, nel complessivo quadro probatorio avente ad oggetto l’accertamento della (eventuale) colpa dell’Amministrazione, la cui sintesi non può che essere rimessa al prudente apprezzamento dell’organo giudicante, assume valenza (per quanto qualificata) meramente presuntiva: tuttavia, a fronte del significativo indice di scusabilità dell’error iuris commesso dall’Amministrazione da essa rappresentato, sarebbe stato onere della parte ricorrente (ed odierna appellante incidentale) - che nella specie, tuttavia, non risulta avervi assolto - allegare gli elementi di prova di segno contrario, al fine di riaffermare la negligenza (inescusabile) della stessa, ribaltando a suo favore il ragionamento presuntivo che su quella ordinanza si fonda.
Deve solo precisarsi che, sotto questa angolazione (ovvero quella della qualificazione lato sensu psicologica della condotta dell’Amministrazione tradottasi nell’adozione del provvedimento lesivo), nessuna incidenza può invece ascriversi alla mancata interposizione dell’appello cautelare avverso la suddetta ordinanza cautelare, la quale attiene essenzialmente agli oneri di diligenza ascrivibili al soggetto leso, ai fini della eventuale interruzione del nesso causale tra la condotta lesiva dell’Amministrazione e l’evento dannoso ovvero, come innanzi accennato – e come trapela dai passaggi motivazionali della sentenza appellata – alla ricostruzione del diverso elemento costitutivo della fattispecie risarcitoria relativo alla “ingiustizia” del danno.
Deve invero osservarsi, da quest’ultimo punto di vista, che la citata pronuncia cautelare si è sovrapposta, quale titolo di legittimazione dell’azione amministrativa da cui è derivata la (transitoria) frustrazione dell’interesse pretensivo della parte ricorrente, a quello originario, rappresentato dal provvedimento lesivo: sebbene, infatti, pur in presenza del suindicato giudicato cautelare, l’Amministrazione avrebbe potuto astrattamente intervenire in autotutela sul provvedimento di diniego, rimuovendo l’ostacolo da esso frapposto al soddisfacimento dell’aspettativa contributiva dell’azienda agricola Deias Barbara, non può negarsi che la menzionata statuizione cautelare fosse produttiva di una “regola del caso concreto”, sebbene di carattere temporaneo, atta a precludere la qualificazione come “ingiusto” del danno prodotto.
In ogni caso, e riportando nuovamente il fuoco dell’analisi sul versante della qualificazione soggettiva della condotta lesiva dell’Amministrazione, non vi è dubbio che la medesima pronuncia cautelare, per il tratto di azione amministrativa successiva all’adozione del provvedimento lesivo, abbia fornito alla stessa un motivo di affidamento in ordine alla correttezza del suo operato, atto a giustificare – nella luce della connotazione psicologica complessiva della sua azione, quale si è sviluppata dall’adozione del provvedimento lesivo fino alla sua rimozione finale ope iudicis  – anche l’omesso esercizio del potere di autotutela, cui fa riferimento, a sostegno della sua posizione, la parte appellante.
Dalle considerazioni che precedono risulta quindi il carattere non decisivo del tema – invero delicato, laddove si tratti, come nella specie, non di omessa attivazione tout court della tutela cautelare, ma della mancata prosecuzione dell’azione cautelare, infruttuosamente intrapresa, nel successivo grado di giudizio – relativo alla rilevanza della mancata impugnazione della suddetta ordinanza cautelare per gli effetti applicativi della clausola di cui all’art. 30, comma 3, secondo periodo c.p.a., a mente del quale il giudice “esclude il risarcimento dei danni che si sarebbero potuti evitare usando l'ordinaria diligenza, anche attraverso l'esperimento degli strumenti di tutela previsti”.
In conclusione, l’appello incidentale, volto a conseguire la riforma della sentenza appellata ed il consequenziale integrale accoglimento della domanda risarcitoria proposta in primo grado, deve essere respinto, potendo prescindersi dall’esame delle eccezioni di inammissibilità formulate dalla difesa di ARGEA nei riguardi dell’appello incidentale e della produzione dei documenti ad esso allegati.
Deve quindi senz’altro procedersi all’esame dell’appello principale di ARGEA, avente ad oggetto la sentenza suindicata nella parte in cui ha accolto la pretesa della originaria ricorrente concernente il riconoscimento, sull’importo ammesso a contributo, degli interessi legali e della rivalutazione monetaria, a compensazione del “minore potere di acquisto” del contributo derivante dal ritardo col quale esso è stato concretamente liquidato dall’Amministrazione.
Occorre preliminarmente osservare che il giudice di primo grado ha ritenuto di estrapolare la domanda de qua dal petitum risarcitorio in cui, come si evince dalle stesse premesse in fatto della sentenza appellata, era formalmente contenuto: ciò che si evince sia dalla reiezione che ha interessato la domanda risarcitoria (rispetto alla quale, altrimenti, il dispositivo in parte qua favorevole alla ricorrente si porrebbe in insanabile contraddizione), sia dalla (diversa) qualificazione che il T.A.R. ha riconosciuto al suindicato capo della domanda attorea, come “corrispettivo per il minore potere di acquisto del contributo”, finalizzato a ““riallineare” il finanziamento attribuendo l’importo, analogo, “ora per allora””.
Tanto premesso, l’appello di ARGEA è meritevole di accoglimento.
Deve in primo luogo osservarsi che l’obbligazione nascente, a carico dell’Amministrazione, per effetto dell’ammissione dell’azienda al godimento del contributo è ascrivibile al novero delle obbligazioni di valuta: ciò sulla scorta del noto criterio distintivo, adoperato dal giudice civile (cfr. Cassazione civile, Sez. III, n. 14573 del 22 giugno 2007), secondo cui “per distinguere i debiti di valuta dai debiti di valore, occorre avere riguardo non alla natura dell'oggetto, nel quale la prestazione avrebbe dovuto concretarsi al momento dell'inadempimento o del fatto dannoso, bensì all'oggetto diretto ed originario della prestazione, che, nelle obbligazioni di valore, consiste in una cosa diversa dal denaro, mentre, nelle obbligazioni di valuta, è proprio una somma di danaro, a nulla rilevando l'originaria indeterminatezza della somma stessa”.
Nella specie, infatti, non è revocabile in dubbio che l’”oggetto diretto ed originario” della prestazione facente carico all’Amministrazione fosse rappresentata da una somma di denaro, sebbene finalizzata al finanziamento di un intervento di miglioramento aziendale, con la conseguente riconducibilità della relativa obbligazione, appunto, al genus dei debiti (pecuniari) di valuta.
Né potrebbe pervenirsi ad una diversa conclusione rilevando che la prestazione pecuniaria de qua è funzionale alla realizzazione del progetto ritenuto meritevole di finanziamento, ai cui costi è quantitativamente correlata, dal momento che ciò, civilisticamente discorrendo, attiene allo scopo della prestazione di finanziamento e non al suo oggetto.
Tale essendo il corretto inquadramento tipologico dell’obbligazione in discorso, deve osservarsi che la decorrenza degli interessi, sia per gli effetti dell’art. 1282 c.c. (cd. interessi corrispettivi) che dell’art. 1224 c.c. (cd. interessi moratori), presuppone l’esigibilità dell’obbligazione, ergo, con riferimento alla fattispecie de qua, il perfezionamento del titolo genetico della stessa, rappresentato dal provvedimento di concessione del contributo: sì che, fino all’adozione di quest’ultimo, non sussistevano i presupposti per il loro riconoscimento.
Ma alla stessa conclusione deve pervenirsi in relazione al danno da svalutazione, nella misura eventualmente non coperta dagli interessi, essendo subordinato il relativo ristoro, ai sensi dell’art. 1224, comma 2, c.c., alla mora del debitore (a sua volta ed a fortiori subordinata, nella fattispecie in esame, al perfezionamento del titolo dell’obbligazione).
Né il riconoscimento degli accessori de quibus potrebbe trovare fondamento nell’effetto cd. ripristinatorio della sentenza di annullamento.
Invero, la fisiologica dialettica tra potere giurisdizionale e potere amministrativo – ovvero, in un’ottica procedimentale, tra sentenza e provvedimento – vuole che la sentenza di annullamento, la quale intervenga a protezione di una posizione di interesse pretensivo, sia produttiva del solo effetto ripristinatorio consistente nella ricostituzione della situazione di aspettativa avente ad oggetto il rilascio del provvedimento ampliativo: ne consegue, in chiave civilistica (ovvero ai fini della determinazione delle obbligazioni pecuniarie da questo nascenti), che, fino all’effettiva adozione dello stesso, in ossequio all’effetto conformativo della medesima sentenza, nessuna obbligazione possa ritenersi perfezionata, suscettibile di generare gli obblighi accessori intesi a garantire il reintegro del valore della prestazione pecuniaria originaria, eventualmente dispersosi (in parte) nelle more del procedimento di concessione.
Del resto, al di fuori di una prospettiva di ordine risarcitorio (la quale, alla stregua dei rilievi precedentemente svolti e come riconosciuto dallo stesso giudice di primo grado, non è nella specie percorribile, per la mancanza degli elementi strutturali costitutivi della relativa fattispecie), il “riallineamento” del contributo concesso al valore iniziale del relativo importo, cui fa riferimento la sentenza appellata, non potrebbe che avvenire attraverso la mediazione del provvedimento, al fine precipuo di garantire la permanente conservazione del nesso di strumentalità tra il contributo e la sua intrinseca finalità: sì che sarebbe stato onere della parte ricorrente contestare il provvedimento di concessione sotto il profilo del quantum, in quanto inidoneo (per effetto dell’aumento dei costi ipoteticamente verificatosi nelle more) a garantire la realizzazione del progetto oggetto della domanda di contributo.
Per contro, premesso che non si verte in tema di obbligazioni di diritto comune (in relazione alle quali la finalità che il creditore intende dare alla prestazione è tendenzialmente insindacabile da parte del debitore) ma di obbligazione di diritto pubblica “finalizzata” al raggiungimento di un determinato obiettivo di pubblico interesse consacrato nel relativo provvedimento concessorio, laddove si ammettesse l’integrazione dell’importo del finanziamento, in un contesto procedimentale caratterizzato dall’avvenuto esaurimento della fattispecie sostanziale (per effetto della realizzazione dell’intervento oggetto di finanziamento), essa sarebbe sganciata dalla sua finalità primaria, correlata alla esecuzione del progetto finanziato, non potendo quindi che essere attratto, per assumere rilevanza, in una dimensione tipicamente risarcitoria (e dovendo quindi sottostare alle relative condizioni, nella specie, per quanto diffusamente detto, mancanti).  
Del resto, la stessa parte ricorrente lamenta che, per effetto della diminuzione del potere di acquisto del contributo, come originariamente determinato, essa ha dovuto procedere alla “rimodulazione” (in chiave riduttiva) del progetto: ebbene, è evidente che, trattandosi di un risultato ormai cristallizzato, l’incremento delle risorse, eventualmente derivante dal riconoscimento, sull’importo riconosciuto, della rivalutazione e degli interessi, sarebbe disancorato dalla finalità propria del contributo, quale si sarebbe avuta se, invece, la suddetta pretesa fosse stata correttamente fatta valere in sede di contestazione del provvedimento di concessione (ovvero dell’atto col quale l’Amministrazione ha affermato che l’importo del contributo non sarebbe stato adeguato all’affermato aumento dei costi verificatosi nelle more), necessaria al fine di garantire l’”allineamento” (per utilizzare, ad altro fine, l’espressione ricavabile dalla sentenza appellata) tra contributo e progetto finanziato.
Ove poi il reclamato incremento fosse giustificato dal minor valore dell’azienda, conseguente alla rivisitazione riduttiva del progetto, a prescindere da ogni considerazione in ordine al mancato esperimento dell’azione di annullamento avverso il provvedimento (di concessione) all’origine del danno, questo non potrebbe comunque che assumere rilievo esclusivamente sul piano risarcitorio (essendo il suddetto incremento destinato a compensare il minor valor dell’impianto produttivo, rispetto a quello che avrebbe avuto in caso di incremento del contributo con gli accessori destinati ad “attualizzarlo”), con la conseguente conferma della sua soggezione ai limiti ed alle condizioni poste dall’ordinamento all’azione risarcitoria.
Ma l’appello principale è fondato anche nella parte in cui è rivolto avverso la statuizione di accoglimento della domanda risarcitoria avente ad oggetto “i costi tecnici che si sono resi necessari per l’adeguamento progettuale richiesto da Argea”, recata dalla sentenza appellata.
Invero, a prescindere dall’erronea individuazione da parte del T.A.R. dell’oggetto della domanda, la quale concerneva le spese tecniche relative al progetto originario e di cui, secondo le allegazioni attoree, era stato necessaria la “rimodulazione” riduttiva in conseguenza della decisione dell’Amministrazione di mantenere fermo l’importo iniziale del contributo, ormai insufficiente a realizzarlo in conseguenza dell’aumento intervenuto nei relativi costi, deve osservarsi che anche tale voce, ergo la “duplicazione” delle spese tecniche sostenute dall’impresa sa richiedente, afferisce – oltre che formalmente, anche sostanzialmente, essendo causalmente connessa al ritardo colpevolmente imputato all’Amministrazione nel riconoscimento ed erogazione del finanziamento – al petitum risarcitorio, la cui complessiva infondatezza è stata innanzi illustrata.
Ad ulteriore conferma della suesposta conclusione, deve osservarsi che la stessa parte appellata, replicando alla deduzione di ARGEA secondo cui essa avrebbe dovuto indicare i costi de quibus nella rendicontazione delle spese generali del contributo da concedere, sostiene che non potevano essere finanziate spese attinenti ad un progetto diverso da quello (rimodulato) ammesso a contributo: così confermando che l’unico veicolo giuridico utilmente percorribile al fine di ottenerne il rimborso sarebbe stato, appunto, quello di ordine risarcitorio.
In conclusione, l’appello dell’Agenzia deve essere accolto, con la conseguente riforma della sentenza appellata e la reiezione integrale del ricorso di primo grado, mentre possono essere assorbiti i motivi dell’appello principale non esaminati.
L’indubbia originalità dell’oggetto della controversia giustifica la compensazione delle spese dei due gradi di giudizio.
P.Q.M.
Il Consiglio di Stato in sede giurisdizionale (Sezione Terza), definitivamente pronunciando sugli appelli, respinge quello incidentale, accoglie quello principale e per l’effetto, in riforma della sentenza appellata, respinge integralmente il ricorso di primo grado.
Spese dei due gradi di giudizio compensate.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio, svolta con modalità telematica, del giorno 25 giugno 2020 con l'intervento dei magistrati:


Franco Frattini,	Presidente
Massimiliano Noccelli,	Consigliere
Giulia Ferrari,	Consigliere
Solveig Cogliani,	Consigliere
Ezio Fedullo,	Consigliere, Estensore

Franco Frattini,	Presidente
Massimiliano Noccelli,	Consigliere
Giulia Ferrari,	Consigliere
Solveig Cogliani,	Consigliere
Ezio Fedullo,	Consigliere, Estensore



IL SEGRETARIO
","Contributi e finanziamenti – Benefici economici – Tardiva corresponsione – Interessi – Dies a quo – Individuazione.
 
         L’obbligazione nascente, a carico dell’Amministrazione, per effetto dell’ammissione dell’azienda al godimento del contributo è ascrivibile al novero delle obbligazioni di valuta, con la conseguenza che la decorrenza degli interessi, sia per gli effetti dell’art. 1282 c.c. (cd. interessi corrispettivi) che dell’art. 1224 c.c. (cd. interessi moratori), presuppone l’esigibilità dell’obbligazione, ergo, con riferimento alla fattispecie de qua, il perfezionamento del titolo genetico della stessa, rappresentato dal provvedimento di concessione del contributo (1)
 
(1) A tale conclusione la Sezione è pervenuta sulla scorta del noto criterio distintivo, adoperato dal giudice civile (Cass. civ., sez. III, 22 giugno 2007, n. 14573), secondo cui “per distinguere i debiti di valuta dai debiti di valore, occorre avere riguardo non alla natura dell'oggetto, nel quale la prestazione avrebbe dovuto concretarsi al momento dell'inadempimento o del fatto dannoso, bensì all'oggetto diretto ed originario della prestazione, che, nelle obbligazioni di valore, consiste in una cosa diversa dal denaro, mentre, nelle obbligazioni di valuta, è proprio una somma di danaro, a nulla rilevando l'originaria indeterminatezza della somma stessa”.
Nella specie, infatti, non è revocabile in dubbio che l’”oggetto diretto ed originario” della prestazione facente carico all’Amministrazione fosse rappresentata da una somma di denaro, sebbene finalizzata al finanziamento di un intervento di miglioramento aziendale, con la conseguente riconducibilità della relativa obbligazione, appunto, al genus dei debiti (pecuniari) di valuta.
Né potrebbe pervenirsi ad una diversa conclusione rilevando che la prestazione pecuniaria de qua è funzionale alla realizzazione del progetto ritenuto meritevole di finanziamento, ai cui costi è quantitativamente correlata, dal momento che ciò, civilisticamente discorrendo, attiene allo scopo della prestazione di finanziamento e non al suo oggetto.
Tale essendo il corretto inquadramento tipologico dell’obbligazione in discorso, deve osservarsi che la decorrenza degli interessi, sia per gli effetti dell’art. 1282 c.c. (cd. interessi corrispettivi) che dell’art. 1224 c.c. (cd. interessi moratori), presuppone l’esigibilità dell’obbligazione, ergo, con riferimento alla fattispecie de qua, il perfezionamento del titolo genetico della stessa, rappresentato dal provvedimento di concessione del contributo: sì che, fino all’adozione di quest’ultimo, non sussistevano i presupposti per il loro riconoscimento.
Ma alla stessa conclusione deve pervenirsi in relazione al danno da svalutazione, nella misura eventualmente non coperta dagli interessi, essendo subordinato il relativo ristoro, ai sensi dell’art. 1224, comma 2, c.c., alla mora del debitore (a sua volta ed a fortiori subordinata, nella fattispecie in esame, al perfezionamento del titolo dell’obbligazione).
Né il riconoscimento degli accessori de quibus potrebbe trovare fondamento nell’effetto cd. ripristinatorio della sentenza di annullamento.
Invero, la fisiologica dialettica tra potere giurisdizionale e potere amministrativo – ovvero, in un’ottica procedimentale, tra sentenza e provvedimento – vuole che la sentenza di annullamento, la quale intervenga a protezione di una posizione di interesse pretensivo, sia produttiva del solo effetto ripristinatorio consistente nella ricostituzione della situazione di aspettativa avente ad oggetto il rilascio del provvedimento ampliativo: ne consegue, in chiave civilistica (ovvero ai fini della determinazione delle obbligazioni pecuniarie da questo nascenti), che, fino all’effettiva adozione dello stesso, in ossequio all’effetto conformativo della medesima sentenza, nessuna obbligazione possa ritenersi perfezionata, suscettibile di generare gli obblighi accessori intesi a garantire il reintegro del valore della prestazione pecuniaria originaria, eventualmente dispersosi (in parte) nelle more del procedimento di concessione.
Del resto, al di fuori di una prospettiva di ordine risarcitorio (la quale, alla stregua dei rilievi precedentemente svolti e come riconosciuto dallo stesso giudice di primo grado, non è nella specie percorribile, per la mancanza degli elementi strutturali costitutivi della relativa fattispecie), il “riallineamento” del contributo concesso al valore iniziale del relativo importo, cui fa riferimento la sentenza appellata, non potrebbe che avvenire attraverso la mediazione del provvedimento, al fine precipuo di garantire la permanente conservazione del nesso di strumentalità tra il contributo e la sua intrinseca finalità: sì che sarebbe stato onere della parte ricorrente contestare il provvedimento di concessione sotto il profilo del quantum, in quanto inidoneo (per effetto dell’aumento dei costi ipoteticamente verificatosi nelle more) a garantire la realizzazione del progetto oggetto della domanda di contributo.
Per contro, premesso che non si verte in tema di obbligazioni di diritto comune (in relazione alle quali la finalità che il creditore intende dare alla prestazione è tendenzialmente insindacabile da parte del debitore) ma di obbligazione di diritto pubblica “finalizzata” al raggiungimento di un determinato obiettivo di pubblico interesse consacrato nel relativo provvedimento concessorio, laddove si ammettesse l’integrazione dell’importo del finanziamento, in un contesto procedimentale caratterizzato dall’avvenuto esaurimento della fattispecie sostanziale (per effetto della realizzazione dell’intervento oggetto di finanziamento), essa sarebbe sganciata dalla sua finalità primaria, correlata alla esecuzione del progetto finanziato, non potendo quindi che essere attratto, per assumere rilevanza, in una dimensione tipicamente risarcitoria (e dovendo quindi sottostare alle relative condizioni, nella specie, per quanto diffusamente detto, mancanti).
Del resto, la stessa parte ricorrente lamenta che, per effetto della diminuzione del potere di acquisto del contributo, come originariamente determinato, essa ha dovuto procedere alla “rimodulazione” (in chiave riduttiva) del progetto: ebbene, è evidente che, trattandosi di un risultato ormai cristallizzato, l’incremento delle risorse, eventualmente derivante dal riconoscimento, sull’importo riconosciuto, della rivalutazione e degli interessi, sarebbe disancorato dalla finalità propria del contributo, quale si sarebbe avuta se, invece, la suddetta pretesa fosse stata correttamente fatta valere in sede di contestazione del provvedimento di concessione (ovvero dell’atto col quale l’Amministrazione ha affermato che l’importo del contributo non sarebbe stato adeguato all’affermato aumento dei costi verificatosi nelle more), necessaria al fine di garantire l’”allineamento” (per utilizzare, ad altro fine, l’espressione ricavabile dalla sentenza appellata) tra contributo e progetto finanziato.
Ove poi il reclamato incremento fosse giustificato dal minor valore dell’azienda, conseguente alla rivisitazione riduttiva del progetto, a prescindere da ogni considerazione in ordine al mancato esperimento dell’azione di annullamento avverso il provvedimento (di concessione) all’origine del danno, questo non potrebbe comunque che assumere rilievo esclusivamente sul piano risarcitorio (essendo il suddetto incremento destinato a compensare il minor valor dell’impianto produttivo, rispetto a quello che avrebbe avuto in caso di incremento del contributo con gli accessori destinati ad “attualizzarlo”), con la conseguente conferma della sua soggezione ai limiti ed alle condizioni poste dall’ordinamento all’azione risarcitoria.",Contributi e finanziamenti
https://www.giustizia-amministrativa.it/web/guest/-/verifica-facoltativa-e-obbligatoria-della-anomalia-dell-offerta-presentata-in-sede-di-gara-pubblica,"
Verifica facoltativa e obbligatoria della anomalia dell’offerta presentata in sede di gara pubblica
","N. 00697/2021 REG.PROV.COLL.
N. 01020/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale della Campania
sezione staccata di Salerno (Sezione Prima)
ha pronunciato la presente
SENTENZA
sul ricorso numero di registro generale 1020 del 2020, integrato da motivi aggiunti, proposto da -OMISSIS-S.r.l., in persona del legale rappresentante pro tempore, rappresentata e difesa dall'avvocato Laura Clarizia, con domicilio digitale come da PEC da Registri di Giustizia e domicilio eletto presso il suo studio in Salerno, via G.V. Quaranta n.5; 

contro
-OMISSIS-, in persona del Sindaco in carica, rappresentato e difeso dall'avvocato Sergio La Pastina, con domicilio digitale come da PEC da Registri di Giustizia; -OMISSIS-, -OMISSIS-, Centrale Unica di Committenza tra i-OMISSIS-, -OMISSIS- e -OMISSIS-, non costituiti in giudizio; 

nei confronti
-OMISSIS-, in persona del legale rappresentante pro tempore, rappresentata e difesa dall'avvocato Marcello Giuseppe Feola, con domicilio digitale come da PEC da Registri di Giustizia e domicilio eletto presso il suo studio in Salerno, via G.V. Quaranta n. 5; 

1) per quanto riguarda il ricorso introduttivo: 
per l'annullamento, previa sospensione:
a. dell’esclusione della ricorrente “-OMISSIS-” dalla gara avente ad oggetto “-OMISSIS-” (CUP: -OMISSIS-- CIG: -OMISSIS-- CPV:-OMISSIS-), disposta dal Responsabile dell’UTC Area III del -OMISSIS- e RUP, per ritenuta non congruità dell’offerta, con provvedimento -OMISSIS-, comunicato a mezzo pec il 7.7.2020; 
b. del provvedimento/-OMISSIS- del Responsabile dell’UTC Area III del -OMISSIS- nonché RUP relativamente alla suddetta “procedura aperta, criterio dell’offerta economicamente più vantaggiosa per lavori di -OMISSIS-” (CUP: -OMISSIS-- CIG: -OMISSIS-- CPV.-OMISSIS-) che, a seguito della analisi della documentazione giustificativa dell’impresa provvisoriamente aggiudicataria “ -OMISSIS-”, acquista agli atti al prot. N. -OMISSIS-, ha ritenuto l’offerta in esame non congrua; ha disposto la conseguente esclusione dalla procedura della ricorrente medesima; ha rideterminato la nuova graduatoria ed ha aggiudicato provvisoriamente i lavori di cui trattasi alla impresa -OMISSIS- S.p.A., cha ha conseguito il punteggio di 88,200 ed un ribasso d’asta del 6,58 % pari ad un prezzo di € 427.253,88, compresi oneri per la sicurezza pari ad € 2.040, 50 (iva esclusa); 
c. della nota prot. n. -OMISSIS-, trasmessa con pec di pari data, di “comunicazione ai sensi dell’art. 76 D.lgs. 50/2016 e s.m.i.” che a seguito di verifica di congruità delle offerte anomale e della conseguente adozione dei provvedimenti di competenza si è proceduto alla rimodulazione della graduatoria finale ed alla relativa nuova aggiudicazione provvisoria di cui alla procedura di gara in oggetto, il tutto come si evince dall’allegato verbale del 3.07.2020; 
d. del verbale della Commissione di gara n. -OMISSIS-(in seduta pubblica Conclusiva), nella parte in cui sarebbe stato verificato che – tra le altre - l’offerta della ricorrente “-OMISSIS-” sarebbe anomala, ai sensi dell’art. 97 comma 3 D.lgs. 50/2016 e s.m.i; 
e. del verbale della Commissione di gara n. -OMISSIS-(in seduta riservata per correzione errori materiali), nella parte in cui sarebbe stato verificato che – tra le altre - l’offerta della ricorrente “-OMISSIS-” sarebbe anomala, ai sensi dell’art. 97 comma 3 D.lgs. 50/2016 e s.m.i; 
f. della nota prot. n. -OMISSIS-del Responsabile Area III del -OMISSIS- e RUP di <richiesta giustificazioni offerta anomala>, comunicata alla ricorrente a mezzo pec, con allegato il suddetto verbale della Commissione di gara n. -OMISSIS-; 
g. della nota prot. n. -OMISSIS-del Responsabile dell’UTC Area III del -OMISSIS- e RUP relativamente alla gara in oggetto che comunica di ritenere infondate le motivazioni dell’atto stragiudiziale di significazione e diffida notificato dalla “-OMISSIS-” in data 17.07.2020, assunte al prot. n. -OMISSIS-; di confermare quanto disposto nel verbale del 3.07.2020, di confermare quanto disposto con la determinazione DSG n. -OMISSIS-, con la quale si è proceduto all’approvazione degli atti di gara, disponendo la contestuale efficacia dell’aggiudicazione, ai sensi dell’art. 32 c. 7 D.lgs. 50/2016 e s.m.i., ed approvazione della stessa ai sensi dell’art. 33 c.1 a favore della impresa -OMISSIS- S.p.A. con sede in -OMISSIS- C.F. e P. IVA n. 03708350651, per aver conseguito il punteggio di 88,200 ed un ribasso d’asta del 6,58 % pari ad un prezzo di € 427.253,88, compresi oneri per la sicurezza pari ad € 2.040, 50 (iva esclusa);   
h. della determinazione DSG n. -OMISSIS-, n. Det. Set. -OMISSIS-del Responsabile dell’Area 03 Lavori Pubblici e SUE del -OMISSIS-, ad oggetto: <Approvazione atti di gara ed efficacia ed approvazione della proposta di aggiudicazione relativa alla procedura aperta ai sensi dell’art. 60 D.lgs. 50/2016 con aggiudicazione secondo il criterio dell’offerta economicamente più vantaggiosa ai sensi degli artt. 95 comma 2 D.lgs. 50/2016 per la sola esecuzione dei lavori -OMISSIS-” (CUP: -OMISSIS-- CIG: -OMISSIS-- CPV.-OMISSIS->; 
i. dei verbali della Commissione di gara n. -OMISSIS-(in seconda seduta Pubblica), n. -OMISSIS-(in prima seduta riservata), n. -OMISSIS-(Seconda seduta riservata), n. -OMISSIS-(Terza seduta riservata), n. -OMISSIS-(in seduta pubblica Conclusiva) e n. -OMISSIS-(correzione errori materiali riscontrati nel -OMISSIS-), tutti impugnati, rispettivamente, nella parte di interesse, limitatamente ai vizi dedotti, in relazione sia alla valutazione di non congruità dell’offerta della ricorrente e conseguente esclusione sia di aggiudicazione dell’appalto alla società -OMISSIS- S.p.A.; 
j. dell’avviso di aggiudicazione di appalto, ex artt. 72 e 98 D.lgs. 50/2016, prot. n. -OMISSIS-, del Responsabile della Centrale Unica di Committenza, pubblicato sul portale in data 16.7.2020, alla ditta -OMISSIS- S.P.A., pubblicato sul portale in data 16.7.2020; 
k. di tutti gli atti presupposti, connessi, collegati e conseguenziali;  
nonché per la declaratoria 
del diritto della società ricorrente a conseguire l’aggiudicazione dell’appalto;
di inefficacia del contratto di appalto, ove lo stesso sia stipulato nelle more della trattazione del presente gravame;
del diritto della società ricorrente al subentro nel contratto, che espressamente si richiede, ai sensi degli artt. 121 e 122 c.p.a.;
in via subordinata, e salvo gravame, del diritto della società ricorrente al risarcimento del danno per equivalente, ai sensi dell’art. 124, comma 1, c.p.a.-
2) Per quanto riguarda i motivi aggiunti presentati da -OMISSIS-s.r.l. il 22.10.2020,
per l'annullamento, previa sospensione:
degli stessi atti impugnati con il ricorso introduttivo.
3) Per quanto riguarda i motivi aggiunti presentati da -OMISSIS-s.r.l. il 22.1.2021: 
per l'annullamento:
degli stessi atti impugnati con il ricorso introduttivo.

Visti il ricorso, i motivi aggiunti e i relativi allegati;
Visti gli atti di costituzione in giudizio del -OMISSIS- e di -OMISSIS-;
Visti tutti gli atti della causa;
Relatore nell'udienza pubblica del giorno 23 febbraio 2021, tenutasi con modalità da remoto ai sensi dell’art. 25 del d.l. 28 ottobre 2020, n. 137, convertito dalla legge 18 dicembre 2020 n. 176, la dott.ssa Anna Saporito e uditi per le parti i difensori come specificato nel verbale;
Ritenuto e considerato in fatto e diritto quanto segue.

FATTO e DIRITTO
1. Il -OMISSIS- ha indetto procedura aperta per l’affidamento dei lavori di “-OMISSIS-” da aggiudicarsi mediante il criterio dell’offerta economicamente più vantaggiosa, per un importo complessivo a base d’asta, IVA esclusa, di € 455.163,02, oltre oneri per la sicurezza non soggetti a ribasso di € 2.040,59.
1.1. La società -OMISSIS-, odierna ricorrente, è risultata prima classificata nella graduatoria provvisoria con punti 96,532; quarta graduata, con il punteggio di 88,200, è risultata la -OMISSIS-s.p.a., attuale controinteressata. 
1.2. La stazione appaltante ha avviato la verifica di anomalia delle offerte formulate da talune imprese concorrenti, fra le quali la ricorrente, alla quale il RUP, con nota prot. n. -OMISSIS-, ha comunicato che “l’offerta di codesta ditta è risultata anomala ai sensi dell’art. 97 c. 3 D.lgs. 50/2016, in quanto sia il punteggio dell’offerta quantitativa (TEMPO-PREZZO) sia l’offerta qualitativa (miglioria tecnica) sono risultati entrambi superiori ai quattro quinti dei corrispondenti punti massimi previsti dal bando/disciplinare di gara”.
1.3. Esaminata la relazione giustificativa presentata dalla società, il RUP, con nota prot. n. -OMISSIS-, ha ritenuto l’offerta non congrua, disponendo la conseguente esclusione dalla procedura della ricorrente; contestualmente sono stati esclusi anche gli altri operatori economici che non avevano prodotto nei termini la richiesta documentazione a giustificazione dell’offerta ritenuta anomala ed è stata rideterminata la graduatoria. Con determina n. -OMISSIS-è stata poi disposta l’aggiudicazione in favore della -OMISSIS-.
2. Con il presente gravame la -OMISSIS- insorge avverso la propria esclusione nonché gli ulteriori atti e provvedimenti in epigrafe specificati, ivi inclusa l’aggiudicazione, articolando i motivi appresso sintetizzati:

“I-VIOLAZIONE DI LEGGE (ART. 97 COMMA 3 D.LGS. 50/2016; ART. 3 L. 241/90) - VIOLAZIONE DEL BANDO/DISCIPLINARE DI GARA (ART. 11 – PAR. OFFERTE ANORMALMENTE BASSE E ART. 24) - ECCESSO DI POTERE (DIFETTO ASSOLUTO DEI PRESUPPOSTI, DI ISTRUTTORIA E DI MOTIVAZIONE –TRAVISAMENTO- ERRONEITÀ - IRRAZIONALITÀ- PERPLESSITÀ - ARBITRARIETÀ- ABNORMITÀ- TRAVISAMENTO - SVIAMENTO)”: secondo la ricorrente, perché un’offerta possa considerarsi anomala è necessario che si verifichino entrambe le condizioni previste dall’art. 97 comma 3 cit. e, cioè, che sia il punteggio ottenuto, relativo al “prezzo” (e, cioè, l’offerta economica), sia la somma dei punteggi relativi agli “altri elementi di valutazione” (offerta tecnica +  offerta tempo), risultino entrambi pari o superiori ai quattro quinti dei relativi punteggi massimi previsti nel bando di gara; nella specie, l’offerta della ricorrente (che ha ottenuto il punteggio di 6,740/10 per l’offerta economica, di 79,792/80 per l’offerta tecnica e di 10/10 per l’offerta tempo), non potrebbe essere considerata anomala, ai sensi dell’art. 97 c. 3 D.lgs. n. 50/2016 (e artt. 11 e 24 del bando/disciplinare), in quanto il punteggio relativo al prezzo, pari a 6,740, è inferiore ai 4/5, pari ad 8, del punteggio massimo previsto dal Bando (e, cioè, 10).


“II- VIOLAZIONE DI LEGGE (ART. 97 COMMA 3 D.LGS. 50/2016; ART. 3 L. 241/90)- VIOLAZIONE DEL BANDO/DISCIPLINARE DI GARA (ART. 11 – PAR. OFFERTE ANORMALMENTE BASSE E ART. 24) - ECCESSO DI POTERE (DIFETTO ASSOLUTO DEI PRESUPPOSTI, DI ISTRUTTORIA E DI MOTIVAZIONE –TRAVISAMENTO- ERRONEITÀ - IRRAZIONALITÀ- PERPLESSITÀ - ARBITRARIETÀ- ABNORMITÀ- TRAVISAMENTO - SVIAMENTO)- VIOLAZIONE DEL LEGITTIMO AFFIDAMENTO- VIOLAZIONE DEI PRINCIPI DI IMPARZIALITÀ E TRASPARENZA”: l’esclusione è illegittima in quanto difetta il presupposto dell’anomalia dell’offerta ex art. 97, comma 3, del d. lgs. 50/2016 (richiamato dagli artt. 11 e 24 del bando).
“III- VIOLAZIONE DI LEGGE (ART. 97 COMMA 3 D.LGS. 50/2016; ART. 3 L. 241/90)- VIOLAZIONE DEL BANDO/DISCIPLINARE DI GARA (ART. 11 – PAR. OFFERTE ANORMALMENTE BASSE E ART. 24) - ECCESSO DI POTERE (DIFETTO ASSOLUTO DEI PRESUPPOSTI, DI ISTRUTTORIA E DI MOTIVAZIONE –TRAVISAMENTO- ERRONEITÀ - IRRAZIONALITÀ- PERPLESSITÀ - ARBITRARIETÀ- ABNORMITÀ- SVIAMENTO)- VIOLAZIONE DEL LEGITTIMO AFFIDAMENTO”: diversamente da quanto ritenuto dal RUP, l’offerta sarebbe in ogni caso congrua e ampiamente giustificata; inoltre il RUP ha valutato (negativamente) i giustificativi della ricorrente senza avvalersi dell’apporto della Commissione, come prescritto dal bando (art. 24) e senza attivare il prescritto contraddittorio con l’impresa.
“V [recte. IV]- ECCESSO DI POTERE (DIFETTO ASSOLUTO DEI PRESUPPOSTI, DI ISTRUTTORIA E DI MOTIVAZIONE –TRAVISAMENTO- ERRONEITÀ - IRRAZIONALITÀ- PERPLESSITÀ - ARBITRARIETÀ- ABNORMITÀ- SVIAMENTO)- VIOLAZIONE DEL LEGITTIMO AFFIDAMENTO- VIOLAZIONE DI LEGGE (ART. 95 D.LGS. 50/2016; ART. 3 L. 241/90”: l’aggiudica alla -OMISSIS-, che si è classificata al quarto posto e ha ottenuto un punteggio riferito all’offerta tecnica pari a 73,813, a fronte del punteggio pari a 79,792 conseguito dalla ricorrente, tradisce il principio premiale del migliore rapporto qualità/prezzo.
3. Si sono costituiti la controinteressata ed il Comune insistendo per il rigetto del ricorso siccome infondato. La -OMISSIS-ha inoltre eccepito la tardività delle prime due censure con le quali la ricorrente contesta, in apicibus, la stessa decisione della stazione appaltante di assoggettare la sua offerta alla verifica di anomalia. 
3.1. Il Comune ha depositato il contratto stipulato con l’aggiudicataria in data 4 settembre 2020 e il verbale di consegna dei lavori, avvenuta in pari data.
3.2. Il 7 settembre 2020 la ricorrente ha depositato memoria, corredata di apposita relazione tecnica. 
4. Con ordinanza n. -OMISSIS-è stata rigettata la domanda cautelare “ritenuto, anche alla luce del rinnovato quadro normativo in materia di contratti pubblici, che nel bilanciamento dei contrapposti interessi in gioco debbano allo stato ritenersi prevalenti le esigenze di prosecuzione della procedura”.
5. La ricorrente ha proposto motivi aggiunti (notificati in data 17 ottobre 2020 e depositati il successivo 22 ottobre) con i quali ha dedotto:
 “I- VIOLAZIONE DEL BANDO/DISCIPLINARE DI GARA (ART. 23) – VIOLAZIONE DEL PRINCIPIO DI SEPARAZIONE TRA OFFERTA TECNICA ED ECONOMICA- ECCESSO DI POTERE (DIFETTO ASSOLUTO DEI PRESUPPOSTI, DI ISTRUTTORIA E DI MOTIVAZIONE – TRAVISAMENTO- ERRONEITÀ - ARBITRARIETÀ- SVIAMENTO)- VIOLAZIONE DEI PRINCIPI DI IMPARZIALITÀ, CORRETTEZZA E PAR CONDICIO. VIOLAZIONE ART. 97 COST. (BUON ANDAMENTO DELL’AZIONE AMMINISTRATIVA)”: sarebbe stato violato il principio di separazione tra offerta tecnica ed offerta economica, poiché all’interno del corpo della “Relazione Illustrativa Offerta Migliorativa” dell’aggiudicataria nonché nella maggior parte delle schede tecniche dei componenti adoperati risultano indicati i costi dei relativi materiali; inoltre, con riferimento al criterio A1 del bando, la -OMISSIS-ha indicato come miglioria un tipo di acciaio già previsto nel progetto a base di gara, determinando conseguentemente un’erronea valutazione dell’offerta tecnica.
6. Il Comune e la -OMISSIS-, nel costituirsi in resistenza ai motivi aggiunti, ne hanno dedotto l’infondatezza; la controinteressata ha inoltre eccepito la tardività e l’inammissibilità per carenza di interesse degli stessi.
6.1. La ricorrente ha depositato relazioni tecniche di parte (a supporto dei motivi aggiunti e in ordine alla quantificazione del danno da mancata aggiudicazione); con memoria di replica del 7 novembre 2020 ha controdedotto in ordine alle eccezioni di irricevibilità e inammissibilità dei motivi aggiunti sollevate dalla controinteressata.
7. Con ordinanza n. -OMISSIS-sono stati disposti incombenti istruttori al fine di acquisire copia della documentazione prodotta in gara dalla controinteressata, con particolare riguardo all’offerta tecnica (ivi incluse le schede tecniche allegate alla “relazione illustrativa offerta migliorativa”) e all’offerta economica e temporale, comprensive dei relativi allegati. 
8. In esito al deposito della richiesta documentazione agli atti del processo la ricorrente – nello stigmatizzare la mancata produzione della documentazione amministrativa relativa all’offerta della -OMISSIS-- ha proposto ulteriori motivi aggiunti (notificati il 21 gennaio 2021 e depositati il successivo 22 gennaio), supportati da apposita perizia tecnica, deducendo:
“I- VIOLAZIONE DI LEGGE (ART. 95, COMMA 1 E COMMA 10, D.LGS. 50/2016, ANCHE IN RELAZIONE ALL’ART. 97 COMMA 5 LETT.D)- VIOLAZIONE DEL BANDO/DISCIPLINARE DI GARA (ARTT. 9 E 23) – VIOLAZIONE DEL PRINCIPIO DI SEPARAZIONE TRA OFFERTA TECNICA ED ECONOMICA- ECCESSO DI POTERE (DIFETTO ASSOLUTO DEI PRESUPPOSTI, DI ISTRUTTORIA E DI MOTIVAZIONE – TRAVISAMENTO- ERRONEITÀ - ARBITRARIETÀ- SVIAMENTO)- VIOLAZIONE DEI PRINCIPI DI IMPARZIALITÀ, CORRETTEZZA E PAR CONDICIO. VIOLAZIONE ART. 97 COST. (BUON ANDAMENTO DELL’AZIONE AMMINISTRATIVA)”: gli oneri aziendali della sicurezza sono stati quantificati dalla -OMISSIS-SpA in € 1.912,03 totali, importo totalmente incongruo rispetto all'entità dei lavori a farsi.
9. Si è costituita la -OMISSIS-in resistenza al secondo atto di motivi aggiunti, eccependone l’inammissibilità per carenza di interesse (per le medesime ragioni già esposte con riguardo al primo atto di motivi aggiunti) nonché l’infondatezza nel merito.
10. Previo scambio delle memorie ex art. 73 c.p.a., all’udienza pubblica del 23 febbraio 2021 la causa è stata spedita in decisione. 
11. Con il primo e il secondo motivo di ricorso, che possono essere esaminati congiuntamente per la stretta connessione fra essi esistente, la ricorrente deduce l’illegittimità dell’esclusione per difetto del presupposto dell’anomalia dell’offerta ex art. 97, comma 3, del d. lgs. n. 50 del 2016 (richiamato dall’art 11 del bando); del tutto erroneamente l’anomalia è stata calcolata rapportando la somma dei punteggi per l’offerta prezzo e l’offerta temporale, da un lato, e il punteggio dell’elemento “offerta tecnica”, dall’altro, ai quattro quinti dei relativi punteggi massimi previsti dal bando.
11.1. Preliminarmente va disattesa l’eccezione di irricevibilità dei motivi in parola sollevata dalla controinteressata, secondo la quale la decisione di attivare il subprocedimento di verifica dell’anomalia, in quanto dotata di autonoma lesività, va impugnata entro il termine decadenziale di trenta giorni. Va infatti considerato che l’interesse al ricorso presuppone, per costante giurisprudenza, che l'atto censurato abbia prodotto in via diretta una lesione attuale della posizione giuridica sostanziale dedotta in giudizio: “la lesione da cui deriva, ex art. 100 c.p.c., l'interesse a ricorrere deve costituire una conseguenza immediata e diretta del provvedimento dell'Amministrazione e dell'assetto di interessi con esso introdotto, deve essere concreta e non meramente potenziale, e deve persistere al momento della decisione del ricorso” (Consiglio di Stato sez. V, 17 aprile 2020, n. 2464); viceversa, l’avvio del subprocedimento di verifica dell’anomalia produce una lesione meramente potenziale, che si attualizza al momento della (eventuale) estromissione dalla gara, non potendosi in alcun modo escludere che le giustifiche rese dalla impresa sottoposta a verifica vengano ritenute congrue e attendibili.
11.2. Nel merito, i motivi sono infondati.
11.3. Ai sensi dell’art.  97, comma 3, del d. lgs. n. 50/2016 (richiamato dall’ art. 11 del bando): “Quando il criterio di aggiudicazione è quello dell'offerta economicamente più vantaggiosa la congruità delle offerte è valutata sulle offerte che presentano sia i punti relativi al prezzo, sia la somma dei punti relativi agli altri elementi di valutazione, entrambi pari o superiori ai quattro quinti dei corrispondenti punti massimi previsti dal bando di gara. Il calcolo di cui al primo periodo è effettuato ove il numero delle offerte ammesse sia pari o superiore a tre. Si applica l'ultimo periodo del comma 6”.
11.4. In punto di fatto, la -OMISSIS- ha conseguito un punteggio complessivo di punti 96,532, di cui 79,792 per l’offerta tecnica, 10 per l’offerta temporale, 6,74 per l’offerta economica (con un ribasso del 16,090 per cento per l'offerta tempo e del 20,087 per cento per l'offerta economica). Il disciplinare di gara prevedeva l'attribuzione di un punteggio massimo di 80 punti per l'offerta tecnica, di 10 punti per l'offerta tempo e di 10 punti per l'offerta economica.
11.5. Sulla base del disposto di cui al richiamato art. 97, comma 3, del d.lgs. n. 50 del 2016, l’offerta non risulta dunque di per sé anomala, poiché la ricorrente, pur avendo superato i quattro quinti del punteggio massimo complessivamente riferito agli elementi di valutazione diversi dal prezzo (offerta tecnica e offerta tempo, per complessivi 89,792 punti), ha conseguito un punteggio relativo all'elemento prezzo (6,740) inferiore ai 4/5, pari ad 8, del punteggio massimo previsto dal bando. 
11.6. Devono essere in proposito disattese le, pur suggestive, argomentazioni spese dalla controinteressata e dall’aggiudicataria, secondo le quali sulla base della formulazione del bando di gara era necessario, ai fini della valutazione di anomalia dell’offerta, aggregare i punteggi attributi per il tempo ai punteggi attribuiti per il prezzo, in quanto entrambi elementi quantitativi. 
11.6.1. Sul piano concettuale sussiste invero una distinzione fra elementi qualitativi dell’offerta, soggetti a valutazione discrezionale da parte della commissione di gara, ed elementi di natura quantitativa (quali, ad esempio, il prezzo, il tempo di esecuzione dei lavori, il rendimento, la durata della concessione, il livello delle tariffe) soggetti a calcolo numerico (cfr. in proposito, Linee Guida Anac n. 2, di attuazione del D.lgs. 18 aprile 2016, n. 50, recanti “Offerta economicamente più vantaggiosa”; Determinazione n. 7 del 24 novembre 2011 dell’Autorità di Vigilanza sui Contratti Pubblici, contenente “Linee guida per l’applicazione dell’offerta economicamente più vantaggiosa nell’ambito dei contratti di servizi e forniture”). 
11.6.2. Tale distinzione è rispecchiata nella documentazione di gara, che aggregava gli elementi quantitativi, sia ai fini della presentazione della domanda (art. 9: “MODALITA’ E TERMINI PER LA PRESENTAZIONE DELL'OFFERTA: Relativamente alla presente procedura di gara sono previste n. TRE “buste digitali” relative, rispettivamente, a: Documentazione Amministrativa, Offerta Tecnica, Offerta Economica e Temporale”; art. 11: “Busta C “OFFERTA ECONOMICA E TEMPORALE” contiene, a pena di esclusione, la seguente documentazione:  Ribasso percentuale e Ribasso sul tempo utile per ultimare tutti i lavori previsti nella concessione”) sia ai fini della valutazione (art. 8: “CRITERIO DI AGGIUDICAZIONE E ATTRIBUZIONE PUNTEGGI: L’appalto sarà affidato con il criterio dell’offerta economicamente più vantaggiosa, ai sensi dell’art. 95 comma 2 del D.Lgs. 50/2016, in base a: elementi qualitativi e  elementi quantitativi” e ancora “la ripartizione del punteggio, considerando quello massimo di 100 punti, viene attribuito in base ai seguenti elementi:  valutazione di natura qualitativa (OFFERTA TECNICA): 80 punti massimi; valutazione di natura quantitativa (OFFERTA ECONOMICA): 10 punti massimi; valutazione di natura quantitativa (OFFERTA TEMPORALE): 10 punti massimi”).
11.6.3. Tuttavia, ciò non può comportare – come preteso dalla controinteressata e dal Comune – che l’offerta temporale, in quanto componente degli “elementi quantitativi” secondo le previsioni della lex specialis, sia aggregata all’offerta economica, e con essa considerata unitariamente, anche ai fini della verifica di anomalia. Depone in senso contrario il tenore letterale dell’art. 97, comma 3 - che distingue nettamente da un lato il “prezzo”, dall’altro “gli altri elementi di valutazione” - pedissequamente richiamato dalla lex specialis, che non introduce sul punto alcuna disciplina specifica.
11.7. Avendo riguardo all’assetto sostanziale dell’andamento della gara, occorre tuttavia verificare se, come sostenuto dalla stazione appaltante e dalla controinteressata, possa ricadersi in una fattispecie di cd. verifica facoltativa ai sensi del comma 6, ultima parte, del medesimo art. 97 d. lgs. n. 50/2016 (a norma della quale “la stazione appaltante in ogni caso può valutare la congruità di ogni offerta che, in base ad elementi specifici, appaia anormalmente bassa”), richiamato (e dunque fatto salvo) dal comma 3. Trattasi di una facoltà che in giurisprudenza si qualifica come oggetto di una potestà ampiamente discrezionale e che prescinde “dall’uso di particolari forme sacramentali” (T.A.R. Lazio, Roma, sez. II, 24 luglio 2020, n. 8740), salva la necessità della “individuazione espressa degli indicatori che – in assenza della condizione di superamento dei 4/5 di entrambe le componenti tecnica ed economica dell’offerta predeterminata legislativamente per la verifica di anomalia – facciano ritenere l’opportunità di procedere alla suddetta verifica. Ciò in quanto l’indicazione di tale rilievo (che la legge richiede espressamente) è preordinato a coordinare ed orientare lo sviluppo del giudizio di anomalia, dal momento che l’individuazione degli “elementi specifici” guiderà le concorrenti alla stesura dei necessari chiarimenti, apprestando così un contrappeso – in una corretta logica di bilanciamento delle esigenze di celerità nell’aggiudicazione e di tipicità dell’esercizio del potere – alla pur lata discrezionalità che la S.A. possiede nella decisione di procedere a tale verifica” (cfr. la già richiamata T.A.R. Lazio, Roma, sez. II, 24 luglio 2020, n. 8740).
11.7.1. In proposito si richiama il formante giurisprudenziale che ha chiarito che “la scelta, espressione di discrezionalità quanto mai ampia, di sottoporre o meno a verifica facoltativa di anomalia l'offerta è sindacabile solamente in caso di macroscopica irragionevolezza o di decisivo errore di fatto, né richiede motivazione” (Consiglio di Stato sez. V, 6 settembre 2018, n. 5231); questa stessa Sezione ha avuto modo di affermare che “a differenza della verifica “obbligatoria”, quella cd. facoltativa è caratterizzata da una più ampia discrezionalità tecnica della stazione appaltante, che si estende anche all’an della verifica stessa” (T.A.R. Campania, Salerno, sez. I, 13 luglio 2020, n. 865).
11.7.2. Riguardando in quest’ottica la richiesta di giustificazioni, così come formulata dal R.U.P., e prescindendo dal mero formalistico riferimento al richiamo normativo operato, ritiene il Collegio che essa possa essere qualificata come un’ipotesi in cui la stazione appaltante ha inteso attivare – pur senza esplicitamente dichiararlo - una verifica di anomalia facoltativa, richiamando in proposito elementi specifici tali da far ritenere l’opportunità di procedere alla suddetta verifica, rappresentati dalla circostanza che sia l’offerta quantitativa (tempo-prezzo) sia l’offerta qualitativa (miglioria tecnica) hanno raggiunto punteggi nettamente elevati. Tale scelta non risulta irragionevole, potendo ben sorgere dubbi sulla sostenibilità di una offerta qualitativamente molto elevata (la ricorrente ha ottenuto un punteggio pari a 79,792 su un punteggio massimo di 80 per l’offerta tecnica) realizzata in un orizzonte temporale esiguo sulla base di un prezzo contenuto (sia pure non tale, ex se, da far scattare una verifica obbligatoria).
12. Occorre dunque analizzare il terzo mezzo, con il quale la ricorrente sostiene che, in ogni caso, la propria offerta sarebbe risultata congrua, confutando punto per punto le motivazioni contenute nel verbale/-OMISSIS-del RUP di verifica dell’anomalia.
12.1. Anche tale motivo non può essere accolto.
12.2. Premesso che, secondo condivisi approdi giurisprudenziali, nelle gare pubbliche il giudizio circa l’anomalia o l’incongruità dell’offerta costituisce espressione di discrezionalità tecnica, sindacabile dal giudice amministrativo solo in caso di macroscopica illogicità o di erroneità fattuale (Consiglio di Stato, sez. V, 17 novembre 2016, n. 4755; id., sez. III, 6 febbraio 2017, n. 514), ritiene il Collegio che le valutazioni dell’amministrazione siano immuni da irragionevolezza manifesta atteso che:
a) per quanto concerne i costi della manodopera - in disparte l’incongruenza fra le informazioni contenute nel par. 11 “Dettaglio del monte ore lavorativo” della Relazione giustificativa che fanno riferimento ad un costo medio di euro 25, e quanto indicato nelle analisi prezzi (da cui emerge un costo medio di euro 25,88, coerente con le tabelle ministeriali) e prescindendo anche dalle modalità di composizione della “squadra tipo” – assume rilievo il mancato computo:
i) delle spese di “guardiania del cantiere H24 a mezzo di personale qualificato in contatto con il Direttore di Cantiere” (cfr. pag. 8 della Relazione Tecnica relativa al sub-elemento A.3 “Gestione del Cantiere ed interferenze”) che, ove computate, determinerebbero una significativa lievitazione dei costi. Le argomentazioni della ricorrente secondo le quali l’attività di sorveglianza sarebbe destinata a svolgersi esclusivamente negli orari di chiusura del cantiere (“poiché, durante gli orari di lavoro, l’area fissa di cantiere (ove in generale vengono stoccati i materiali e trovano collocazione le baraccature dei tecnici e della DD.LL.) viene continuamente frequentata dalle maestranze impegnate nello svolgimento dell’opera e quindi risulta automaticamente sorvegliata”) e sarebbe affidata a specifici istituti di vigilanza privati e non alle maestranze in forza all’impresa non trova riscontro nella documentazione di gara né nelle giustifiche, non risultando indicati i capitoli di spesa in cui sono stati allocati i costi relativi alle attività di vigilanza; si rammenta inoltre che la giurisprudenza ha chiarito che “il concorrente che intenda avvalersi del subappalto ha l'onere di rendere puntualmente edotta l'amministrazione dell'effettivo costo del personale fornitogli dal subappaltatore, al fine di consentirle un effettivo controllo della sostenibilità economica dell'offerta” (Consiglio di Stato sez. V, 8 marzo 2018, n. 1500);
ii) degli oneri connessi alle lavorazioni su doppi turni che, per quanto previste “all’occorrenza” (cfr. pag. 5 della medesima Relazione Tecnica) comporterebbero, ove attivate, un analogo significativo incremento, con necessità di stima quantomeno in via prudenziale; 
b) i costi aziendali per la sicurezza non sono stati specificamente giustificati; al punto 9 della relazione giustificativa la ricorrente si è limitata ad affermare che l’importo degli oneri di sicurezza aziendali dichiarati, pari ad euro 12 mila, in quanto calcolato sulla base del Documento n. -OMISSIS-“Verifica di congruità degli Oneri Aziendali della sicurezza nei Contratti di Lavori Pubblici” (adottato dal Consiglio Direttivo di ITACA nella seduta del 18 dicembre 2014, dalla Commissione Infrastrutture, Mobilità e Governo del Territorio nella seduta del 18 febbraio 2015 ed approvato dalla Conferenza delle Regioni e delle Province autonome nella seduta del 19 febbraio 2015) risulta congruo per definizione e pertanto non necessita di alcuna verifica da parte della stazione appaltante. Tale argomentazione non convince. Come emerge dalla stessa prospettazione della ricorrente (“la verifica di congruità degli oneri della sicurezza viene svolta dalle Stazioni Appaltanti tramite la seguente formula”) la metodologia di calcolo proposta, a carattere astratto e presuntivo, può ben essere utilizzata dalle amministrazioni per la stima dei costi di sicurezza ovvero per la verifica di congruità dei costi stessi, ma non esime il concorrente dall’indicazione puntuale nelle giustifiche degli oneri aziendali di sicurezza cui l'impresa deve assolvere per garantire la sicurezza dei lavoratori nell'esecuzione dell'appalto, parametrati alla specificità dell'organizzazione produttiva dell’impresa e alla tipologia di offerta presentata. Occorre infatti necessariamente distinguere, nelle procedure di evidenza pubblica, gli oneri di sicurezza per le interferenze, la cui misura va predeterminata dalla stazione appaltante (come avvenuto nel caso di specie, mediante l’indicazione di oneri di sicurezza non soggetti a ribasso) dagli oneri di sicurezza da rischio specifico, cd. interni o aziendali, la cui quantificazione spetta necessariamente ad ogni concorrente in rapporto alla sua offerta economica. Il rilievo nevralgico di tali costi nel contesto dell’offerta presentata, la cui necessaria indicazione “risponde, pertanto, all'esigenza di tutela del lavoro sotto il profilo della salute e della sicurezza dei lavoratori (art. 31 Cost.), così come la altrettanto necessaria indicazione dei costi della manodopera tutela il lavoro per il profilo relativo alla giusta retribuzione (art. 36 Cost)” (Consiglio di Stato sez. V, 19 ottobre 2020, n. 6306), induce a ritenere del tutto opaco ed insufficiente – a prescindere dall’omessa indicazione di una serie di voci, richiamate dalla stazione appaltante  - un calcolo degli stessi effettuato in modo generico, non analitico e in via meramente presuntiva attraverso una formula matematica che li rapporta ad una percentuale stimata dal 3% al 5% delle spese generali. In proposito è stato condivisibilmente affermato, con riferimento ad una ipotesi di predeterminazione degli oneri di sicurezza aziendale da parte di una stazione appaltante, che tale sistema è “elusivo dell’obbligo imposto dalla legge statale di verificare la congruità effettiva dell’offerta di ogni singolo partecipante, la quale deve riguardare i fattori che incidono sulle condizioni di lavoro ossia gli oneri di sicurezza aziendali. La predeterminazione effettuata unilateralmente dalla stazione appaltante in modo generale ed astratto per ogni concorrente, si pone in contrasto con lo stesso concetto di onere aziendale, collegato alle specifiche caratteristiche di ogni singolo operatore economico, effettuando in definitiva una indebita commistione con i diversi oneri di sicurezza per le interferenze” (T.A.R. Umbria, sez. 1, 22 gennaio 2018, n. 56). Tali considerazioni valgono a maggior ragione ove si consideri che il computo in tal modo effettuato dalla ricorrente, in quanto agganciato quale base di calcolo alle spese generali (peraltro nel modello “ITACA” quantificate in una percentuale, compresa fra il 13 e il 17% del costo dell’appalto, ben più ampia di quella indicata dalla ricorrente, ragguagliata al 7%), finisce per risentire delle incongruenze nella stima di queste ultime delle quali appresso si dirà;
c) con riguardo all’ammontare delle spese generali, se è vero che “la quantificazione della voce ""spese generali"" è fisiologicamente mutevole (essendo inscindibilmente legata alla singola, peculiare realtà produttiva), tanto che la giurisprudenza ha chiarito come non viga una regola contabile o giuridica in base alla quale per ogni contratto stipulato deve necessariamente trovare capienza una quota di spese generali non attinenti allo specifico contratto, potendo il riparto degli oneri generali avvenire in modo diverso tra contratto e contratto” (T.A.R. Veneto, sez. I, n. 659 del 2019), non si ravvisano tuttavia profili di illogicità nella valutazione della stazione appaltante che ha ritenuto tali spese (fissate nel 7%, con un ribasso del 50%) determinate in misura non congrua in ragione della sottostima dei costi per la stipula del contratto (quantificati in 322 euro), per la direzione tecnica di cantiere (quantificata in 900 euro unitamente alla gestione amministrativa del personale di cantiere), nonchè del mancato computo di altre tipologie di costi, quale quello del rimborso delle spese di pubblicità. Tanto a fortiori ove si consideri che la ricorrente, nel giustificare la mancata inclusione dei costi relativi alle migliorie offerte per il sub-elemento A.3 della Relazione Tecnica nel computo metrico estimativo, sostiene che tali spese dovrebbero ritenersi già comprese nelle Spese Generali poiché essa “possiede un numero sufficiente, per il cantiere in oggetto, di elementi relativi alla segnaletica mobile ed alle strutture di recinzione provvisoria, di fatto pertanto già ammortizzati”.
13. Infondate sono anche le deduzioni relative alla violazione dell’art. 24 del bando in relazione alle modalità di svolgimento della verifica di anomalia, condotta dal RUP senza il supporto della commissione.  
13.1. Su un piano generale va osservato che l'art. 97, comma 5, d.lgs. n. 50/2016 affida la gestione del subprocedimento di anomalia alla ""stazione appaltante"", senza ulteriori specificazioni. Inoltre, l’art. 31 d.lgs. n. 50 del 2016, oltre a indicare alcuni specifici compiti del RUP, delinea la sua competenza in termini residuali precisando che «quest’ultimo, svolge tutti i compiti relativi alle procedure di programmazione, progettazione, affidamento ed esecuzione previste dal presente codice, che non siano specificatamente attribuiti ad altri organi o soggetti». Tra i compiti espressamente attribuiti alla Commissione giudicatrice di cui all’art. 77 non figura la verifica dell’anomalia dell’offerta. La giurisprudenza ha ripetutamente affermato il principio per cui nelle gare di appalto spetta al RUP, quale dominus della gara, la competenza nel sub-procedimento di verifica di anomalia: “è, in effetti, fisiologico che sia il RUP, in tale fase, ad intervenire con la propria funzione di verifica e supervisione sull'operato della commissione aggiudicatrice, in ordine alle offerte sospette di anomalia: del resto, ben diverse sono le valutazioni da compiersi nell'ambito del subprocedimento di verifica di anomalia, rispetto a quelle compiute dalla commissione in sede di esame delle offerte. Invero, mentre la commissione deve soprattutto esprimere un giudizio sulla qualità dell'offerta, concentrando la propria attenzione sui suoi elementi tecnici, invece il giudizio di anomalia si concentra sull'offerta economica e, segnatamente, su una o più voci di prezzo considerate non in linea con i valori di mercato o, comunque, con i prezzi ragionevolmente sostenibili. Inoltre, mentre la valutazione delle offerte tecniche dei concorrenti è compiuta dalla commissione aggiudicatrice su base comparativa, dovendo i punteggi essere attribuiti attraverso la ponderazione di ciascun elemento dell'offerta, al contrario il giudizio di congruità o non congruità di un'offerta economica è formulato in assoluto, avendo riguardo all'affidabilità dei prezzi praticati ex se considerati” (Consiglio di Stato, sez. V, 24 febbraio 2020, n. 1371). In tal senso vanno lette anche le linee guida ANAC n. 3 ('Nomina, ruolo e compiti del responsabile unico del procedimento per l'affidamento di appalti e concessioni') che prescrivono che: a) nel caso di aggiudicazione con il criterio del minor prezzo, il RUP si occupi direttamente della verifica di anomalia (potendo, peraltro, affidarsi, in caso di valutazioni particolarmente complesse, alla struttura di supporto o alla speciale commissione istituita ai sensi dell’art. 31, comma 9); b) nel caso di aggiudicazione con il criterio dell’offerta economicamente più vantaggiosa, la verifica di anomalia ""è svolta dal RUP con il supporto della commissione nominata ex articolo 77 del Codice"". Come è stato precisato in giurisprudenza, tale disposizione conferma la competenza in capo al RUP delle valutazioni di anomalia di offerta; contemporaneamente “il riferimento al “supporto” da parte della commissione esaminatrice nella valutazione di anomalia contenuto nelle linee Guida ANAC palesa, quindi, l’esigenza che il RUP, prima di assumere le valutazioni definitive in ordine al giudizio di anomalia, chieda il parere, se pure, non vincolante, della commissione” (Consiglio di Stato, sez. V, 24 febbraio 2020, n. 1371).
13.2. Coerentemente con tale impianto, anche le disposizioni della lex specialis, ferma la competenza del RUP in ordine al sub-procedimento di verifica di anomalia, richiamano un ruolo di supporto della commissione; in particolare, l’art. 24 prevede che “Al ricorrere dei presupposti di cui all’art. 97, comma 3, del Codice, e in ogni altro caso in cui, in base a elementi specifici, l’offerta appaia anormalmente bassa, il RUP, avvalendosi, se ritenuto necessario, della commissione, valuta la congruità, serietà, sostenibilità e realizzabilità delle offerte che appaiono anormalmente basse….Il RUP, con il supporto della commissione, esamina in seduta riservata le spiegazioni fornite dall’offerente”).
13.3. Ne consegue che, nella gara per cui è causa, la verifica di anomalia rientrava, secondo le regole generali, nelle competenze del RUP e che la mancata attivazione del ruolo integrativo e di supporto affidato alla commissione non concreta un vizio di incompetenza ma - al più - una lacuna di carattere procedimentale per la quale soccorre il principio dell'irrilevanza delle illegittimità non invalidanti di cui all'articolo 21-octies della l. 241 del 1990, anche in considerazione del fatto che la ricorrente non ha in alcun modo dimostrato che, in caso di pieno coinvolgimento della commissione nell'ambito del rinnovato giudizio di anomalia, il procedimento sarebbe pervenuto a conclusioni sostanzialmente diverse.
14. Analogamente da rigettare sono le censure con cui parte ricorrente deduce la violazione del procedimento di verifica di anomalia per difetto di contradittorio procedimentale. 
14.1. Al riguardo si osserva che l'art. 97, comma 5, del d.lgs. n. 50/2016 ha previsto che ""la stazione appaltante richiede per iscritto, assegnando al concorrente un termine non inferiore a quindici giorni, la presentazione, per iscritto, delle spiegazioni"", eliminando dunque l'obbligo di contraddittorio orale, previsto dal previgente art. 88 del D. Lgs. n. 163/2006 e individuando una struttura monofasica e semplificata del procedimento. Nella sostanza, una ulteriore fase di confronto procedimentale dopo la presentazione delle giustificazioni non è più prevista come obbligatoria e la stazione appaltante non è più tenuta alla richiesta di ulteriori chiarimenti o a un’audizione, come ribadito dall’ANAC (cfr. Delibera n 338 del 28 Marzo 2018, richiamata anche nelle premesse del provvedimento impugnato) e dalla giurisprudenza amministrativa, che ha chiarito che “l'art. 97 d.lgs. 18 aprile 2016, n. 50 (c.d. nuovo codice) non contiene più le rigide scansioni temporali dettate dal previgente art. 87 d.lgs. 12 aprile 2006, n. 163 (c.d. vecchio codice): il comma 5 dell'art. 97 descrive ormai un procedimento semplificato, ""monofasico"" in luogo del procedimento ""trifasico"" (giustificativi, chiarimenti, contraddittorio) di cui al previgente art. 87 citato; nondimeno è stato precisato che ben può accadere in concreto che, ricevuti i primi giustificativi, l'amministrazione non sia in condizione di risolvere tutti i dubbi in ordine all'attendibilità dell'offerta soggetta a verifica di anomalia e decida per questo di avanzare ulteriori richieste all'operatore economico ovvero di fissare un incontro per ricevere spiegazioni e chiarimenti (cfr. Cons. Stato, sez. V, 28 gennaio 2019, n. 690, in cui efficacemente si afferma: ""Ma è altresì vero che nel normare il procedimento unitario di cui trattasi l'art. 97 non prende in esame il caso in cui la commissione di gara, nel procedimento in esame (obbligatorio o discrezionale che sia) avanzi ulteriori richieste, evenienza che l'art. 97 non regola e, quindi, non esclude."", nonché, più oltre ""deve concludersi che la possibilità di avanzare altre richieste istruttorie non costituisce altro che una delle modalità di perseguimento dello stesso interesse pubblico all'individuazione del miglior offerente che imprime il relativo procedimento"" (Consiglio di Stato, sez. V, 1 febbraio 2021, n. 911).
14.2. In tale contesto, la previsione dell’art. 24 del bando, secondo cui “il RUP richiede per iscritto al concorrente la presentazione, per iscritto, delle spiegazioni, se del caso indicando le componenti specifiche dell’offerta ritenute anomale. A tal fine, assegna un termine non inferiore a quindici giorni dal ricevimento della richiesta. Il RUP, con il supporto della commissione, esamina in seduta riservata le spiegazioni fornite dall’offerente e, ove le ritenga non sufficienti ad escludere l’anomalia, può chiedere, anche mediante audizione orale, ulteriori chiarimenti, assegnando un termine massimo per il riscontro” deve essere interpretata, in coerenza con le disposizioni generali, quale previsione che facoltizza un’articolazione più complessa del sub-procedimento di verifica dell’anomalia senza tuttavia imporla e rendere per ciò solo illegittima l’omessa richiesta di ulteriori giustifiche.
15. Da respingere è anche la quarta censura (erroneamente rubricata in ricorso come quinta), secondo la quale, in ogni caso, l’appalto non avrebbe dovuto essere aggiudicato a -OMISSIS-, che ha offerto una qualità inferiore a minor prezzo, rientrando nelle normali logiche della procedura ad evidenza pubblica, in caso di esclusione del primo graduato, lo scorrimento della graduatoria ai fini dell’individuazione dell’aggiudicatario.
16. Procedendo all’esame dei motivi aggiunti proposti dalla -OMISSIS-, vanno preliminarmente scrutinate le eccezioni sollevate della controinteressata, che sono infondate e vanno respinte.
16.1. Non sussiste la dedotta tardività atteso che la ricorrente ha avuto modo di conoscere l’offerta tecnica dell’aggiudicataria (in esito all’accesso effettuato) in data il 17 settembre 2020, ed è a tale data che occorre far riferimento per determinare il dies a quo del termine di decadenza; ne discende che i motivi aggiunti, notificati il 17 ottobre 2020, devono considerarsi tempestivi. 
16.2. Infondata è anche l’eccezione di carenza di interesse. La giurisprudenza amministrativa ha da tempo elaborato (con il conforto della Corte di Giustizia dell'Unione europea, cfr. sentenza 21 dicembre 2016 nella causa C-355/15 Caverion Osterreich e sentenza 11 maggio 2017 nella causa C-131/16 Archus) l’orientamento per il quale l'operatore economico che abbia presentato offerta e sia stato escluso dalla gara è legittimato ad impugnare gli atti successivi alla sua esclusione, ivi compresa l'aggiudicazione, fino a quando il provvedimento di esclusione non sia divenuto definitivo (Consiglio di Stato, sez. V, 03 novembre 2020, n. 6788) precisando che “nel caso di proposizione del ricorso avverso la propria esclusione, l'impresa concorrente è soggetto non definitivamente escluso dalla procedura per tutta la durata del giudizio poiché tale condizione dipende dall'esito dello stesso, e, comunque, fino al passaggio in giudicato della sentenza che abbia respinto il ricorso” (Consiglio di Stato, sez. V, 28 ottobre 2019, n. 7386).
16.3. Nel merito, la -OMISSIS- deduce che:
a) la controinteressata avrebbe dovuto essere esclusa in quanto ha violato il divieto di commistione fra offerta tecnica ed offerta economica, con ciò compromettendo la segretezza dell’offerta economica e condizionando le scelte della Commissione. In particolare, nel corpo della “Relazione Illustrativa Offerta Migliorativa” è stata inserita la scheda tecnica della “Caditoia a bocca di lupo tipo PAM”, in cui, oltre alle caratteristiche tecniche, è leggibile nell’ultima colonna il prezzo unitario dell’elemento; inoltre, nelle schede tecniche allegate alla relazione sono indicati i costi relativi a: “Caditoia a bocca di lupo tipo PAM” (€ 650/cad); “Fontanine tipo Milano” (€ 866/cad); ""Portabicicletta tipo Spiral 5_7 posti” (€ 712/cad); “Transenna tipo ONDA” (€ 240/cad); “Posa in opera tubazione smaltimento acque meteoriche tipo TECH3 in polipropilene” (€ 2.83/ml). Tali elementi di costo, moltiplicati per le quantità indicate, conducono all’individuazione della somma complessiva di € 44.079,30 che rappresenta più del 10% del prezzo offerto in sede di gara dall'aggiudicataria (pari ad € 427.253,88) con conseguente necessità di sua esclusione anche in applicazione della legge di gara (art. 23 del disciplinare), che esplicitamente prevedeva che “in qualsiasi fase delle operazioni di valutazione delle offerte tecniche ed economiche, la commissione provvede a comunicare, tempestivamente al RUP che procederà, sempre, ai sensi dell’art. 76, comma 5, lett. b) del Codice, i casi di esclusione da disporre per: - mancata separazione dell’offerta economica dall’offerta tecnica, ovvero l’inserimento di elementi concernenti il prezzo in documenti contenuti nelle buste A e B”;
b) con riferimento al sub-criterio valutativo A.1 (“Migliorie qualitative, funzionali e prestazionali dei materiali e delle lavorazioni di sostenibilità organizzativa, gestionale ai fini tecnico-qualitativi”), la -OMISSIS-ha indicato come miglioria l’utilizzo, per “profilati, recinzioni, ringhiere”, del tipo di acciaio “B450C”, avente maggiori resistenze nominali, in realtà già previsto nel progetto a base di gara per le opere in calcestruzzo. In tal modo da un lato ha fatto figurare come miglioria ciò che non lo era (non rispondendo al vero, come invece indicato nei documenti tecnici prodotti dalla controinteressata, che l’acciaio a base di gara fosse del tipo “B350C”) fuorviando il giudizio della commissione e determinando conseguentemente un’erronea valutazione dell’offerta tecnica; dall’altro ha offerto una miglioria tecnicamente non realizzabile poiché l’acciaio B450C riguarda le sole opere in calcestruzzo armato che nulla hanno a che vedere con l’acciaio da carpenteria metallica, con cui invece vengono realizzati i profilati, le recinzioni e le ringhiere. 
16.4. Le censure non meritano condivisione.
16.5. La giurisprudenza ha avuto modo di precisare che il divieto di commistione costituisce espressione del principio di segretezza dell'offerta economica, ed è posto a garanzia dell'attuazione dei principi di imparzialità e buon andamento dell'azione amministrativa, predicati dall'articolo 97 della Costituzione, sub specie di trasparenza e par condicio tra i concorrenti. Ciò in quanto la conoscenza di elementi economici dell'offerta da parte della commissione aggiudicatrice può essere di per sé potenzialmente idonea a determinare un condizionamento, anche in astratto, da parte dell'organo deputato alla valutazione dell'offerta, alterandone la serenità ed imparzialità valutativa; di conseguenza nessun elemento economico deve essere reso noto alla commissione stessa prima che questa abbia reso le proprie valutazioni sull'offerta tecnica (cfr. Consiglio di Stato, sez. V, 24 gennaio 2019, n. 612; Id., sez. III, 26 febbraio 2019, n. 1335). 
16.6. Nel caso di specie, l’esame della documentazione tecnica prodotta dalla controinteressata evidenzia che si versa nell’ipotesi di mera produzione di listini, riferiti peraltro ad offerte migliorative, che, per giurisprudenza costante, non comportano ex se una violazione del divieto di commistione il quale, proprio alla luce della ratio che lo ispira, non va inteso in senso assoluto e meramente formalistico, ben potendo nell'offerta tecnica essere inclusi singoli elementi economici, resi necessari dagli elementi qualitativi da fornire, purché si tratti di elementi economici che non fanno parte dell'offerta economica, quali i prezzi a base di gara, i mezzi di listini ufficiali, i costi o prezzi di mercato, ovvero siano elementi isolati e del tutto marginali dell'offerta economica, che non consentano cioè in alcun modo di ricostruire la complessiva offerta economica ovvero consistano nell'assunzione di costi di prestazioni diverse da quelle apprezzate nell'offerta economica, anche se comunque da rendere a terzi in base al capitolato e remunerate dalla stazione appaltante (cfr. Consiglio di Stato, sez. V, 11 giugno 2018, n. 3609).
16.7. Ad abundantiam  si osserva che il punteggio ottenuto dalla -OMISSIS-per l’offerta tecnica (pari a 73,81), pur lusinghiero, risulta ampiamente inferiore a quello realizzato dalla ricorrente; ciò, se  non può condurre ad affermare senza dubbio “la prova della totale mancanza di compromissione della garanzia di imparzialità della valutazione” (come ritenuto dalla giurisprudenza in una ipotesi in cui alla concorrente era stato attribuito un punteggio pari a zero per il criterio di valutazione oggetto di contenzioso, cfr. Consiglio di Stato, sez. V, 25 giugno 2019, n. 4342), rappresenta quanto meno un indizio in tal senso.
16.8. Non meritevole di pregio è anche la seconda censura concernente la tipologia di acciaio offerta dalla controinteressata. In disparte la questione della carenza di interesse della ricorrente (che per il sub-criterio in questione, così come per l’offerta tecnica nel suo complesso, ha conseguito un punteggio più elevato rispetto alla -OMISSIS-e che pertanto alcuna utilità potrebbe ricavare da un’eventuale revisione dei punteggi), non vi è prova che tale specifico profilo abbia originato la favorevole valutazione conseguita dall’aggiudicataria, tenuto conto della natura complessiva e globale del punteggio attribuito per il sub-elemento A1 (riferito alle “Migliorie qualitative, funzionali e prestazionali dei materiali e delle lavorazioni di sostenibilità organizzativa, gestionale ai fini tecnico-qualitativi”) e delle numerose migliorie offerte dalla controinteressata per il medesimo criterio.
17. Con il secondo atto di motivi aggiunti la ricorrente lamenta l’incongruità degli oneri aziendali per la sicurezza, quantificati dalla controinteressata in € 1.912,03, del tutto incongrui rispetto all'entità dei lavori a farsi sulla base della già richiamata formula riportata nel Documento n. -OMISSIS-“Verifica di congruità degli Oneri Aziendali della sicurezza nei Contratti di Lavori Pubblici”, adottato dal Consiglio Direttivo di ITACA; risulta inoltre oltremodo paradossale che siano stati invece ritenuti incongrui i costi aziendali della sicurezza dichiarati dalla ricorrente, pari ad euro 12.000,00.
17.1. Anche tali censure non possono essere accolte.
17.2. In proposito si considera che:
a) gli oneri di sicurezza aziendale “variano da un'impresa all'altra e sono influenzati nel loro ammontare dall'organizzazione produttiva e dal tipo di offerta” (Consiglio di Stato, sez. V, 19 ottobre 2020, n. 6306), ed inoltre che “la relativa congruità, riferita alla singola realtà aziendale, non può essere desunta dagli importi offerti dagli altri partecipanti alla procedura di gara” (Consiglio di Stato, sez. V, 6 luglio 2020, n. 4308), per cui non è possibile procedere a valutazioni di congruità/incongruità degli stessi né ricorrendo ad un giudizio comparativo che coinvolga altre offerte, poiché occorre aver riguardo agli elementi costitutivi dell'offerta analizzata e alle specifiche caratteristiche dell'impresa e della sua organizzazione aziendale, nè basandosi esclusivamente su formule matematiche;
b) più a monte “in caso di offerta non sospettata di anomalia, la stazione appaltante non è tenuta ad effettuare la verifica di congruità e può arrestarsi, giusta la previsione dell’art. 95, comma 10, secondo periodo, d.lgs. n. 50 cit., alla sola verifica del rispetto dei minimi salariali retributivi indicati nelle tabelle ministeriali” (Consiglio di Stato, sez. V, 13 marzo 2020 n. 1818, che ha ritenuto che la stazione appaltante non fosse tenuta alla verifica di congruità degli oneri per la sicurezza aziendale indicati dall’aggiudicataria in assenza delle condizioni per procedere alla verifica di anomalia dell’offerta previste dall’art. 97, comma 3, d.lgs. 18 aprile 2016, n. 50). 
Nel caso di specie in ordine all’offerta della -OMISSIS-non sussistevano le condizioni per procedere alla verifica di anomalia dell’offerta ex art.  97, comma 3, né la stazione appaltante ha ravvisato, nell’esercizio della discrezionalità che le compete, elementi specifici tali da indurla ad attivare una verifica c.d. facoltativa di anomalia.  
18. In limine litis, si osserva che la richiesta della ricorrente volta all’acquisizione in via istruttoria della documentazione amministrativa prodotta in gara dalla controinteressata non può essere accolta, non avendo specifica attinenza con alcuna delle censure formulate e tenuto conto che l’ordinamento predispone altri rimedi (quale l’accesso cd. incidentale ex art. 116 c.p.a.) per azionare esigenze ostensive non soddisfatte in sede procedimentale, nella specie non attivati.
19. In conclusione il ricorso principale e i motivi aggiunti sono infondati e vanno respinti. 
19.1. Il Collegio ravvisa giusti motivi, in ragione della complessità delle questioni trattate, per compensare le spese di lite.
P.Q.M.
Il Tribunale Amministrativo Regionale della Campania sezione staccata di Salerno (Sezione Prima), definitivamente pronunciando sul ricorso e sui motivi aggiunti, come in epigrafe proposti, li respinge.
Spese compensate.
Ordina che la presente sentenza sia eseguita dall'autorità amministrativa.
Così deciso in Salerno nella camera di consiglio del giorno 23 febbraio 2021 con l'intervento dei magistrati:


Leonardo Pasanisi,	Presidente
Pierangelo Sorrentino,	Referendario
Anna Saporito,	Referendario, Estensore

Leonardo Pasanisi,	Presidente
Pierangelo Sorrentino,	Referendario
Anna Saporito,	Referendario, Estensore



IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Contratti della Pubblica amministrazione – Offerte anomale – Verifica della anomalia – Verifica facoltativa e obbligatoria – Distinzione. 

    La cd. verifica facoltativa dell’anomalia dell’offerta presentata in sede di gara pubblica, di cui al comma 6, ultima parte, dell’art. 97, d.lgs. n. 50 del 2016 configura una potestà ampiamente discrezionale, che prescinde “dall’uso di particolari forme sacramentali”, salva la necessità della “individuazione espressa degli indicatori che – in assenza della condizione di superamento dei 4/5 di entrambe le componenti tecnica ed economica dell’offerta predeterminata legislativamente per la verifica di anomalia – facciano ritenere l’opportunità di procedere alla suddetta verifica; pertanto la verifica facoltativa, a differenza di quella obbligatoria, quella è caratterizzata da una più ampia discrezionalità tecnica della stazione appaltante, che si estende anche all’an della verifica stessa (1). 

 
(1) Ha premesso la Sezione che ai sensi dell’art. 97, comma 3, d.lgs. n. 50 del 2016, ai fini dell’attivazione della verifica cd. obbligatoria di anomalia (nelle ipotesi in cui il criterio di aggiudicazione sia quello dell'offerta economicamente più vantaggiosa), è necessario che sia i punti relativi al prezzo, sia la somma dei punti relativi agli altri elementi di valutazione, siano entrambi pari o superiori ai quattro quinti dei corrispondenti punti massimi previsti dal bando di gara. Quindi, se i punti relativi al solo prezzo non sono pari o superiori a tale limite, non può essere attivata la verifica obbligatoria. Tuttavia, poiché la norma in esame richiama il successivo comma 6, che prevede la verifica cd. facoltativa di anomalia, può essere ciò nondimeno attivata tale seconda fattispecie di verifica.
Ha aggiunto la Sezione che in sede di sub-procedimento di verifica di anomalia, il concorrente deve fornire nelle giustifiche una puntuale indicazione degli oneri aziendali di sicurezza, parametrati alla specificità dell'organizzazione produttiva dell’impresa e alla tipologia di offerta presentata. Occorre infatti necessariamente distinguere, nelle procedure di evidenza pubblica, gli oneri di sicurezza per le interferenze, la cui misura va predeterminata dalla stazione appaltante, dagli oneri di sicurezza da rischio specifico, cd. interni o aziendali, la cui quantificazione spetta necessariamente ad ogni concorrente in rapporto alla sua offerta economica e deve essere effettuata in maniera specifica e puntuale, non essendo a tal fine sufficiente un calcolo degli stessi effettuato in modo generico, non analitico e in via meramente presuntiva attraverso una formula matematica che li rapporta ad una percentuale delle spese generali.
La verifica di anomalia può essere condotta dal RUP senza il supporto della commissione. Pur in mancanza di specifica attribuzione di competenza in relazione alla gestione del subprocedimento di anomalia (che viene affidata dall'art. 97, comma 5, d.lgs. n. 50 del 2016 alla ""stazione appaltante"", senza ulteriori specificazioni), la giurisprudenza ha ripetutamente affermato il principio per cui nelle gare di appalto spetta al RUP, quale dominus della gara, la competenza nel sub-procedimento di verifica di anomalia.
​​​​​​​Ha infine ricordato la Sezione che l'art. 97, comma 5, d.lgs. n. 50 del 2016 ha previsto che ""la stazione appaltante richiede per iscritto, assegnando al concorrente un termine non inferiore a quindici giorni, la presentazione delle spiegazioni"", eliminando dunque l'obbligo di contraddittorio orale, previsto dal previgente art. 88, d.lgs. n. 163 del 2006 e individuando una struttura monofasica e semplificata del procedimento; nella sostanza, una ulteriore fase di confronto procedimentale dopo la presentazione delle giustificazioni non è più prevista come obbligatoria e la stazione appaltante non è più tenuta alla richiesta di ulteriori chiarimenti o a un’audizione. ",Contratti della Pubblica amministrazione
https://www.giustizia-amministrativa.it/web/guest/-/rapporti-tra-sindacato-giurisdizionale-del-giudice-della-prevenzione-poteri-prefettizi-e-sindacato-del-giudice-amministrativo,"
Rapporti tra sindacato giurisdizionale del giudice della prevenzione, poteri prefettizi e sindacato del giudice amministrativo
","N. 01588/2020 REG.PROV.COLL.
N. 02947/2019 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale della Campania
(Sezione Prima)
ha pronunciato la presente
SENTENZA
sul ricorso numero di registro generale 2947 del 2019, integrato da motivi aggiunti, proposto da -OMISSIS- S.r.l., in persona del legale rappresentante pro tempore, rappresentata e difesa dagli avvocati Giuseppe Costanzo e Luigi Maria D'Angiolella, con domicilio digitale come da PEC da Registri di Giustizia e domicilio fisico eletto presso il secondo avvocato in Napoli, viale Gramsci n. 16; 

contro
U.T.G. Prefettura di Caserta - Ministero dell'Interno, in p.l.r.p.t., rappresentati e difesi dall'Avvocatura Distrettuale dello Stato di Napoli, con domicilio in Napoli, via A. Diaz, n. 11; 

per l'annullamento
Per quanto riguarda il ricorso introduttivo: 
a) del provvedimento dell'U.T.G. Prefettura di Caserta prot. n° -OMISSIS- (Cat.12B.16/ANT./AREA 1^) a firma del Prefetto p.t. con il quale è stata rigettata l'istanza di revoca e/o revisione del provvedimento interdittivo prot.-OMISSIS-/12b.16/ANT/AREA 1 del -OMISSIS-; 
b) di ogni altro atto connesso, preordinato e/o conseguenziale comunque lesivo degli interessi della società ricorrente.
Per quanto riguarda i motivi aggiunti depositati il 4 dicembre 2019:
a) del provvedimento prot. n° Cat.12b.16/ANT/AREA 1^ (prot. n°-OMISSIS-) del -OMISSIS- con il quale l’U.T.G. Prefettura di Caserta ha rigettato l’istanza di revoca e/o revisione e con il quale è stata confermata la sussistenza dei presupposti del provvedimento interdittivo a carico della società ricorrente; 
b) per quanto occorra del verbale di riunione redatto in data 15/11/19 del Gruppo Ispettivo Antimafia mai comunicato né notificato e richiamato nel provvedimento sub a); 
c) per quanto occorra della nota dei Carabinieri di Caserta dell’11/10/19 mai comunicata né notificata e richiamata nel provvedimento sub a); 
d) di ogni altro atto connesso, preordinato e/o conseguenziale comunque lesivo degli interessi della società ricorrente.

Visti il ricorso, i motivi aggiunti e i relativi allegati;
Visto l'atto di costituzione in giudizio dell’UTG di Caserta - Ministero dell'Interno;
Visti tutti gli atti della causa;
Relatore nell'udienza pubblica del giorno 12 febbraio 2020 il dott. Domenico De Falco e uditi per le parti i difensori come specificato nel verbale;
Ritenuto e considerato in fatto e diritto quanto segue.

FATTO e DIRITTO
Con ricorso notificato in data 15 luglio 2019 e depositato in pari data, la società ricorrente ha premesso di essere stata attinta da informazione interdittiva antimafia (del -OMISSIS- prot. n. -OMISSIS-/12b.16/ant/area I) e che il proprio ricorso avverso tale provvedimento veniva rigettato con sentenza di questa Sezione-OMISSIS-.
La ricorrente soggiunge che con provvedimento 29 gennaio 2019, n. 19 il Tribunale di Santa Maria Capua Vetere (SMCV) ha respinto l’istanza di applicazione della misura del controllo giudiziale ex art. 34 bis, co. 6, del d.lgs. n. 159/2011, ritenendo non sussistenti i presupposti tentativi di infiltrazione mafiosa.
Sulla base di tale presupposto, la ricorrente ha presentato istanza di revoca e/o revisione del provvedimento interdittivo antimafia e con provvedimento (prot. n° -OMISSIS-) la Prefettura di Caserta confermava l’informazione interdittiva ritenendo che gli accertamenti compiuti nelle diverse sedi giurisdizionali, amministrativa e penale, abbiano ambiti distinti e non sono fra di loro interdipendenti.
Avverso tale provvedimento, la ricorrente ha proposto i motivi di gravame così di seguito rubricati, chiedendone l’annullamento, previa sospensione cautelare:
I) Violazione e falsa applicazione dell’art. 34 bis comma VI del d.lgs 159/2011 - violazione e falsa applicazione degli art. 83 e ss. del d.lgs. n. 159/2011 – violazione e falsa applicazione dell’art. 91 del d.lgs n. 159/2011 - contraddittorietà, irragionevolezza ed illogicità manifesta - arbitrarietà - sviamento di potere – assoluto difetto di istruttoria – sproporzione – violazione e falsa applicazione dell’art. 41 della costituzione – assoluto difetto di motivazione – contraddittorietà. 
II) Questione di illegittimità costituzionale degli artt. 83 e succ. del d.lgs n° 159/2011 in relazione all’art. 34 bis codice Antimafia per violazione degli artt. 2, 3, 24 e 41 della Costituzione.
Si è costituito il Ministero dell’Interno che ha depositato gli ulteriori atti dell’istruttoria.
Con ordinanza -OMISSIS- questa Sezione, fatta salva l’autonomia della valutazione dell’Autorità prefettizia, ha rilevato comunque che quest’ultima : “non può sottrarsi all’obbligo di valutazione dell’istanza di riesame che prospetti nuove circostanze e considerazioni significative sopravvenute quali non possono non essere considerate quelle desumibili dal provvedimento dell’AGO – Sezione Misure di Prevenzione” e ha conseguentemente disposto “il riesame dell’istanza, al quale l’Autorità prefettizia di Caserta provvederà nel termine di giorni quaranta dalla comunicazione o notificazione della presente ordinanza”.
Preso atto della predetta ordinanza cautelare, con provvedimento del -OMISSIS- (prot. n. -OMISSIS-) la Prefettura di Caserta, su conforme parere del Gruppo Ispettivo Antimafia, ha nuovamente respinto l’istanza di riesame del provvedimento interdittivo, rilevando che l’istanza di aggiornamento fosse fondata esclusivamente sul provvedimento del Tribunale di S.M.C.V. e sottolineando che: 
“le posizioni dei germani -OMISSIS- e -OMISSIS- appaiono entrambe rilevanti ai fini dell’indagine in oggetto, posto che risulta che essi sono soci al 50% della società istante; 


- i precedenti penali di -OMISSIS- e -OMISSIS- vanno considerati alla luce delle note informative di polizia acquisite, che evidenziano che il secondo è stato controllato in almeno nove occasioni in compagnia di soggetti ritenuti vicini se non addirittura intranei al clan dei Casalesi. Si rileva, peraltro , che il -OMISSIS-  risulta a tutt’oggi imputato per ricettazione, con processo pendente davanti allo stesso Tribunale di Santa Maria C.V.;


- -OMISSIS- – oggi collaboratore di giustizia – ha rescisso i suoi legami con la criminalità organizzata solo a far data dal gennaio 2008. Dunque, nel 2003 – anno in cui veniva controllato in compagnia di -OMISSIS- – questi era ancora affiliato al clan dei Casalesi;


- in ragione di quanto osservato ai punti che precedono, non si può ritenere che i contatti dei germani -OMISSIS- e -OMISSIS- con soggetti vicini o stabilmente inseriti in sodalizi criminali siano stati ‘episodici’ o giustificabili per motivi di lavoro. Al contrario, il fatto che i detti contatti avvenissero in un contesto lavorativo, conferma la valutazione posta a base del provvedimento interdittivo, dovendosi, quindi, ritenere altamente probabile un condizionamento delle imprese dirette o amministrate dai -OMISSIS- da parte della criminalità organizzata. Al riguardo, le vicende penali che hanno interessato e interessano i -OMISSIS- appaiono ancor più rilevanti in ragione delle evidenti cointeressenze tra le aziende di famiglia (come si evince dalla regia familiare comune alle società: -OMISSIS-, -OMISSIS- s.r.l., -OMISSIS- s.r.l. e -OMISSIS- e C. s.a.s.). Pare ragionevole ipotizzare, in base alla regola di prova del ‘più probabile che non’, che il contesto di diffusa illegalità in cui le stesse si trovano ad operare costituisca humus ideale per i fenomeni di infiltrazione criminale;


- inoltre, non si può ritenere che le frequentazioni dei germani -OMISSIS- con soggetti controindicati sarebbero ‘risalenti nel tempo’ e, conseguentemente, irrilevanti ai fini dell’accertamento. Infatti, risale appena al 2014 il controllo in occasione del quale -OMISSIS- veniva trovato in compagnia di -OMISSIS-, esponente del clan dei Casalesi e socio della società ‘-OMISSIS- s.r.l.’, nonché di altre società riconducibili alla famiglia -OMISSIS-, tutte destinatarie di provvedimenti interdittivi antimafia, alcuni dei quali definitivi a seguito di pronuncia irrevocabile del Consiglio di Stato. D’altra parte, è noto che, per costante giurisprudenza, il mero trascorrere del tempo non costituisce elemento dirimente ai fini della valutazione del rischio di infiltrazione mafiosa; 


- da ultimo si rileva che da recenti accertamenti (nota carabinieri di Caserta dell’11.10.2019) risulta che un mezzo articolato di proprietà della -OMISSIS- srl, è stato controllato più volte con a bordo un dipendente della predetta -OMISSIS-. Sul conto della società -OMISSIS- si evidenzia che essa ha sede legale nella stessa sede della -OMISSIS- e della -OMISSIS-;


- inoltre, -OMISSIS- risulta socio ed amministratore della -OMISSIS- nonché socio della -OMISSIS- s.r.l.. Ciò ad ulteriore conferma delle evidenti cointeressenze esistenti tra le imprese facenti capo alla famiglia -OMISSIS-”. 
Sulla base di tali elementi indiziari l’UTG di Caserta ha quindi ritenuto perdurante il pericolo di condizionamento dell’attività imprenditoriale della ricorrente, la quale ha proposto ricorso per motivi aggiunti, depositato in data 4 dicembre 2019, proponendo un unico motivo articolato in più censure e così di seguito rubricato:
I) Violazione e falsa applicazione dell’art. 34 bis comma VI d.lgs 159/2011 – violazione e falsa applicazione degli art. 83 e ss. Del d.lgs n° 159/2011 – violazione e falsa applicazione dell’art. 91 del d.lgs n. 159/2011 – contraddittorietà, irragionevolezza ed illogicità manifesta – arbitrarietà – sviamento di potere – assoluto difetto di istruttoria – sproporzione – violazione e falsa applicazione dell’art. 41 della Costituzione – assoluto difetto di motivazione – contraddittorietà.
Alla pubblica udienza del 12 febbraio 2020 la causa è stata trattenuta in decisione.
Deve preliminarmente dichiararsi l’improcedibilità del ricorso introduttivo per sopravvenuta carenza di interesse, in quanto con il provvedimento impugnato con i motivi aggiunti (-OMISSIS-, prot. n. -OMISSIS-) la Prefettura di Caserta ha confermato l’informazione interdittiva, sulla base tuttavia di un’autonoma istruttoria che, anche se sollecitata dall’ordinanza cautelare 11 settembre 2019 n. 1415, sostituisce il precedente provvedimento con una nuova motivazione, di modo che l’annullamento del precedente provvedimento non recherebbe alcun vantaggio alla parte ricorrente.
Ciò premesso, con l’unico articolato motivo del ricorso per motivi aggiunti la ricorrente contesta sotto diversi profili il nuovo provvedimento della convenuta Prefettura per non aver, a suo dire, tenuto conto degli accertamenti compiuti dal Tribunale di Santa Maria Capua Vetere che ha negato l’ammissione alla misura del controllo giudiziario ex art. 34bis comma 6 del d.lgs. n. 159/2011, ravvisando “l’insussistenza totale di elementi da cui desumere un’infiltrazione criminale mafiosa neanche occasionale ai danni della stessa ricorrente”.
Secondo parte ricorrente, il provvedimento in questione avrebbe esaminato gli elementi indiziari sui quali la convenuta Prefettura aveva adottato la precedente informazione interdittiva, ritenendoli tuttavia non significativi di un rischio di condizionamento mafioso sulla società ricorrente, con un provvedimento che ha peraltro efficacia di giudicato.
Il Tribunale di Santa Maria Capua Vetere avrebbe evidenziato, prosegue la ricorrente, che il -OMISSIS- non era gravato da precedenti per associazione mafiosa, come affermato nel provvedimento antimafia originario e che egli era invece stato condannato per rapina e, violazioni urbanistiche, furto con violazione della legge sulle armi, ma non per fatti “sintomatici di appartenenza al clan dei casalesi”; analoghe considerazioni il Tribunale di S.M.C.V. ha poi svolto con riguardo al -OMISSIS-, il quale è stato assolto già dal 1998 per insussistenza del fatto dall’unica imputazione collegata a fatti collegati alla criminalità organizzata.
Nonostante tali accertamenti del Giudice penale, soggiunge la ricorrente, la Prefettura con il provvedimento confermativo dell’informazione antimafia avrebbe nuovamente fatto riferimento a precedenti penali dei germani -OMISSIS- senza peraltro nulla dire in ordine agli errori evidenziati dal Tribunale di S.M.C.V.
Quanto agli ulteriori elementi indiziari invocati dalla Prefettura, parte ricorrente, nuovamente richiamando la decisione sulla misura di prevenzione, adduce che esse sarebbero risalenti nel tempo e non potrebbero continuare ad essere richiamate a preteso supporto della prognosi di condizionamento mafioso a carico delle società riconducibili alla famiglia -OMISSIS-.
La società attrice, poi, richiamate più nel dettaglio le considerazioni espresse dal Tribunale di S.M.C.V., afferma che le specifiche frequentazioni indicate nei precedenti provvedimenti interdittivi, a pretesa riprova della vicinanza dei -OMISSIS- ad ambienti malavitosi, sarebbero scarsamente significative in quanto risalenti, isolate e riferite a soggetti non organici a clan mafiosi.
Quanto ai contatti con il -OMISSIS-, non sarebbe mai stato effettuato un “controllo”, trattandosi invece di un episodio isolato e risalente in cui è stata “notata” dai Carabinieri una conversazione tra il -OMISSIS- e il predetto esponente malavitoso; in ogni caso dal 2014 non risulterebbero più controlli pregiudizievoli a carico degli esponenti della ricorrente.
Lo stesso collegamento tra le diverse società del gruppo -OMISSIS- sarebbe stato determinato da un “circolo vizioso”, secondo quanto evidenziato dallo stesso Tribunale, in cui i medesimi elementi privi di autonoma significanza e già ritenuti dal TAR Campania non sufficienti a fondare la prognosi di pericolo di condizionamento con le sentenze nn. -OMISSIS- e -OMISSIS-, verrebbero di volta in volta riprodotti a sostegno dei provvedimenti interdittivi adottati nei confronti delle diverse società riconducibili alla famiglia -OMISSIS-.
In ogni caso, prosegue la ricorrente richiamando le pronunce citate, “nel complesso degli elementi addotti figurano episodi di controlli con presunti pregiudicati che non superano la condizione di singolarità che ne elide la pregnanza ai fini della sussistenza di un pericolo di condizionamento”.
Parte ricorrente insiste infine sulla circostanza che il ripetuto provvedimento del Tribunale di S.M.C.V. avrebbe attitudine di giudicato e non potrebbero essere messi in discussione in forza dell’art. 654 c.p.p. i fatti in esso accertati in esito ad un giudizio caratterizzato da pieno contraddittorio con l’UTG di Caserta e forza probatoria tipica del giudizio penale. 
Peraltro, la sopravvivenza dell’informazione interdittiva porrebbe un profilo di illegittimità costituzionale con riferimento agli artt. 2, 3, 24 e 41 dell’art. 34 bis del codice antimafia, nella parte in cui consente che un’impresa colpita da informazione interdittiva, ma ritenuta dal Tribunale ordinario non sottoposta a condizionamento mafioso e per questo non ammessa al controllo giudiziario, continui, per altro verso, a subire gli effetti inibitori nel caso in cui il provvedimento inibitorio sia confermato dal Prefetto competente.
Il motivo di impugnazione, pur efficacemente articolato, non merita positiva considerazione.
Riveste carattere centrale ai fini dello scrutinio delle censure articolate da parte ricorrente, individuare i rapporti tra il procedimento (giurisdizionale) per l’ammissione al controllo giudiziario di cui all’art. 34 bis, co. 6, del testo unico antimafia e il procedimento (amministrativo) di applicazione delle misure interdittive, disciplinato dal medesimo testo unico agli artt. 82 e ss.. 
Parte ricorrente, infatti, afferma che gli accertamenti compiuti innanzi al Tribunale ai sensi dell’art. 34 bis non potrebbero non vincolare la valutazione prefettizia in sede di istanza di aggiornamento.
Al fine di verificare la correttezza di tale argomento è utile riportare il contenuto del comma 6 dell’art. 34 bis del d.lgs. 6 settembre 2011, n. 159 “Le imprese destinatarie di informazione antimafia interdittiva ai sensi dell'articolo 84, comma 4, che abbiano proposto l'impugnazione del relativo provvedimento del prefetto, possono richiedere al tribunale competente per le misure di prevenzione l'applicazione del controllo giudiziario di cui alla lettera b) del comma 2 del presente articolo. Il tribunale, sentiti il procuratore distrettuale competente e gli altri soggetti interessati, nelle forme di cui all'articolo 127 del codice di procedura penale, accoglie la richiesta, ove ne ricorrano i presupposti; successivamente, anche sulla base della relazione dell'amministratore giudiziario, può revocare il controllo giudiziario e, ove ne ricorrano i presupposti, disporre altre misure di prevenzione patrimoniali”.
La norma appena riferita delinea, come anche evidenziato dal più volte richiamato decreto 23 gennaio 2019 n. 19 del Tribunale di S.M.C.V., un istituto che si inserisce nel Titolo II (dedicato alle misure di prevenzione patrimoniali), nel capo V (relativo alle misure di prevenzione patrimoniali diverse dalla confisca) del Testo Unico Antimafia che si apre disciplinando la cauzione e le garanzie reali, proseguendo con l’art. 33, relativo all’amministrazione giudiziaria dei beni personali e con il 34, relativo all’amministrazione giudiziaria. 
Si tratta, prosegue il Tribunale di S.M.C.V. di misure sussidiarie, in quanto soccorrono laddove venga riscontrato il tratto di “agevolazione” dell’attività economica intesa in senso lato rispetto ad entità mafiose ovvero criminali.
In questo contesto si inserisce l’istituto del controllo giudiziario che è stato compiutamente trasformato con la novella che ha introdotto nel codice antimafia l'art. 34 bis, in una misura non più soltanto servente e funzionale a quella della amministrazione giudiziaria, ma da questa indipendente perché fondata, ab origine, sul rilievo che la possibile agevolazione di persone sottoposte a misure di prevenzione o indagate per gravi reati sia soltanto occasionale.
La misura del controllo giudiziario - a differenza di quella della amministrazione giudiziaria che comporta la temporanea estromissione del proprietario dei beni e della azienda dall'esercizio dei propri poteri in quanto sostituito dal giudice delegato e dall'amministratore giudiziario - ha un approccio meno deflagrante poiché implica essenzialmente poteri di controllo sull’attività dell’impresa in capo al giudice delegato e all'amministratore eventualmente nominato dal tribunale. 
Un caso particolare è quello previsto dal comma 6 dell’art. 34 bis sopra riportato, in quanto rimette al Tribunale della prevenzione la valutazione in ordine all’ammissione al controllo giudiziario delle imprese attinte da informazione interdittiva antimafia, purchè, come visto, si ravvisi la mera occasionalità del condizionamento mafioso e le imprese stesse abbiano proposto ricorso innanzi al Giudice amministrativo avverso il provvedimento inibitorio.
Tale fattispecie contempla quindi la concorrenza di diverse Autorità giurisdizionali ed amministrative sulla medesima impresa, creando potenziali sovrapposizioni tra le stesse. 
La Cassazione ha esaminato i rapporti tra sindacato giurisdizionale penale e poteri prefettizi e del giudice amministrativo e ha recentemente precisato che vanno esclusi in capo al Tribunale di prevenzione, poteri di controllo dei presupposti della interdittiva antimafia, venendo altrimenti ad introdursi nel sistema una duplicazione del controllo sulla legittimità della misura interdittiva e segnatamente sulla sussistenza o meno dei presupposti (cfr. in tal senso Cass. Penale sentenza Sez. 6, del 9 maggio 2019, n. 26342).
Ciò implica, si badi bene, che il giudice della prevenzione, chiamato a decidere sull’ammissibilità di tale misura di salvaguardia della continuità aziendale, debba misurare, come stabilito al comma 1 dell’art. 34 bis del testo unico antimafia, il grado di condizionamento mafioso sull’impresa per verificarne il carattere occasionale, rimanendo esclusa dal sindacato del Tribunale della prevenzione ogni valutazione in ordine alla legittimità del provvedimento interdittivo adottato dal Prefetto, la cui delibazione è invece rimessa al Giudice amministrativo, come espressamente previsto dal medesimo comma 6 dell’art. 34 bis (Cass. Penale, ss.uu. 19 novembre 2019, n. 46898).
Alla luce di tali coordinate, ritiene il Collegio che la convenuta Prefettura, a seguito del remand conseguente all’ordinanza cautelare 11 settembre 2019 n. 1415 di questa Sezione, abbia correttamente interpretato la portata del provvedimento giurisdizionale del Tribunale di S.M.C.V., più volte invocato dalla ricorrente.
La decisione del Tribunale della Prevenzione in ordine all’ammissione al controllo giudiziario deve, infatti, considerarsi alla stregua di un fatto rilevante che giustifica da solo, ovvero unitamente ad altri elementi, la proposizione dell’istanza di aggiornamento dell’informazione antimafia, restando pur sempre rimessa al Prefetto competente la valutazione in ordine al “venir meno” delle circostanze rilevanti ai fini dell’accertamento dei tentativi di infiltrazione mafiosa (art. 91, co. 5, ult. parte testo unico antimafia).
In altre parole, come già rilevato da questa Sezione, l’instaurazione innanzi al Tribunale di prevenzione del procedimento per l’ammissione alla misura del controllo giudiziario “gemma da quello che ha condotto all’adozione dell’interdittiva, presupponendolo”, e mira esclusivamente a verificare se l’impresa che ne è stata attinta sia stabilmente sottoposta al condizionamento della criminalità organizzata (TAR Campanaia, Napoli, sez. I, 2 novembre 2018, n. 6423; cfr. Cons. Stato, sez. V, 31 maggio 2018, n. 3268).
Né è possibile attribuire alla pronuncia del Tribunale di prevenzione valore di giudicato vincolante nel procedimento amministrativo prefettizio ovvero nel susseguente giudizio amministrativo avverso la decisione prefettizia, in quanto, a prescindere dalla questione dell’impugnabilità della sentenza del Tribunale della prevenzione (risolto positivamente dalla più recente giurisprudenza della Cassazione, cfr. da ultimo Cass. ss.uu. penale sentenza 19 novembre 2019, n. 46898), tale eventuale effetto potrebbe al più riguardare i fatti, ma non anche le valutazioni su di essi che, come detto, rientrano nella competenza dell’autorità prefettizia, la cui valutazione può essere contestata innanzi al Giudice amministrativo nell’ambito della generale giurisdizione di legittimità a questi demandata. 
Peraltro il procedimento giurisdizionale innanzi al Tribunale della prevenzione si svolge con rito camerale ex art. 127 c.p.p. e, come rilevato dalla convenuta Prefettura, non presenta il medesimo approfondimento istruttorio dell’ordinario processo penale, posto che in sede di prevenzione non vengono in rilievo questioni attinenti all’accertamento di responsabilità penali, ma si ha riguardo all’attività delle imprese e alla loro attitudine ad agire senza condizionamenti.
Siffatta ricostruzione sistematica evidenzia anche l’irrilevanza della questione di legittimità costituzionale proposta da parte ricorrente - che ha lamentato la violazione dei principi in tema di non discriminazione, diritto di difesa e libertà di impresa - dovendosi ritenere che il sistema non determini affatto una sorta di “vicolo cieco” per le imprese, le quali dispongono invece di un doppio binario di tutela: potendo esse adire la giurisdizione ordinaria, al fine di conseguire l’ammissione alla misura del controllo giudiziario e ricorrendo alla giurisdizione amministrativa per contestare il presupposto provvedimento interdittivo antimafia.
Eventuali diversità di valutazioni tra le giurisdizioni in ordine agli stessi fatti, del tipo di quella verificatasi nella fattispecie, non determinano conflitti di giudicati (peraltro non ancora formatisi), trattandosi di giudizi aventi, come ripetuto, natura, oggetto e finalità differenti.
Pertanto, come anche evidenziato nel provvedimento del Tribunale di S.M.C.V., se la valutazione del Tribunale della prevenzione non vincola il Giudice amministrativo chiamato a valutare la legittimità dell’informazione prefettizia, allo stesso modo la pronuncia di quest’ultimo non vincola il Tribunale della prevenzione che è chiamato a vagliare la natura occasionale ovvero stabile del pericolo di condizionamento, come precisato dall’art. 34 bis comma 1 del Testo Unico Antimafia, senza poter tuttavia mettere in discussione i presupposti del provvedimento interdittivo.
La conseguenza di tale reciproco rapporto di autonomia tra gli ambiti di valutazione del Tribunale della prevenzione e del Giudice amministrativo dovrebbe - a parere del Collegio, ma senza con ciò voler invadere altrui ambiti di valutazione e prerogative decisionali - indurre a ritenere che il Tribunale della Prevenzione possa ammettere la misura del controllo giudiziario richiesta dalla stessa impresa interessata, sia in tutti i casi in cui gli elementi vagliati raggiungano la predetta occasionalità sia anche ove si attestino ad un livello inferiore rispetto a tale soglia.
Ciò che al Tribunale della prevenzione sembra essere precluso – secondo la ricostruzione operata dalla stessa Corte di Cassazione – è invece la facoltà di estendere il proprio ambito valutativo alla delibazione degli stessi presupposti per l’adozione del provvedimento prefettizio, attività invece riservata al Giudice Amministrativo.
Diversamente argomentando - ritenendo cioè che il Tribunale della prevenzione possa rigettare la misura del controllo giudiziario qualora non ravvisi nemmeno l’occasionalità del pericolo – potrebbe effettivamente determinarsi un pregiudizio all’impresa che, da un lato, si troverebbe inibita nella sua attività dalla perdurante efficacia del provvedimento interdittivo e, dall’altro, non potrebbe usufruire di una misura, il controllo giudiziario, volta salvaguardare il compendio aziendale.
Un’interpretazione sistematica e costituzionalmente orientata, possibile in quanto rientrante nello spazio esegetico dell’art. 34 bis del TUA, imporrebbe, invece, di adottare una soluzione coerente con il principio di ragionevolezza, che non potrebbe ammettere che un’impresa, per la quale il Tribunale della prevenzione non ravvisi nemmeno la soglia dell’occasionalità del pericolo di condizionamento mafioso, finisca per essere assoggettata ad un regime inibitorio più pregiudizievole di altre imprese per le quali una tale condizionamento, quanto meno nella forma dell’occasionalità, venga invece ravvisato.
Posti tali rilievi sistematici, può ora passarsi allo scrutinio del merito delle specifiche doglianze dedotte nei motivi aggiunti avverso il provvedimento con cui la Prefettura, a seguito dell’ordinanza di questa Sezione, ha eseguito una nuova istruttoria alla luce dei rilievi formulati dal Tribunale si S.M.C.V., confermando l’informazione interdittiva.
Pertanto, le doglianze formulate dalla ricorrente riferite alle precedenti informazioni interdittive emesse nei confronti della ricorrente (sulle quali questa Sezione si è già negativamente pronunciata cfr. TAR Campania, sez. I,-OMISSIS-), saranno scrutinate nei limiti in cui involgono indizi richiamati anche nel nuovo provvedimento.
Ciò chiarito, parte ricorrente rileva che:
1)  i Germani -OMISSIS-, -OMISSIS- e -OMISSIS- non avrebbero precedenti penali per reati collegati alla criminalità di stampo mafioso;
2) -OMISSIS- sarebbe stato condannato in via definitiva solo per rapina (fatti del 1991), per violazione urbanistiche (fatti del 2009) e per furto con violazione della legge sulle armi (fatti del 1989) e, quindi, non corrisponde a verità l’affermazione circa le sue plurime e più gravi condanne per fatti sintomatici di appartenenza al clan dei casalesi (peraltro, nel primo caso egli beneficiò della sospensione condizionale, mentre nel secondo ha scontato la pena ed è in attesa di riabilitazione);
3) Quanto ai controlli con pregiudicati, tali episodi, comunque riferiti a dieci-quindici anni fa, non superano la condizione di singolarità che ne esclude la pregnanza ai fini della sussistenza di un pericolo (che la legge vuole concreto e, quindi, per forza di cose anche attuale) di infiltrazioni mafiose;
4) quanto all’incontro con il -OMISSIS- del 2003 esso sarebbe stato erroneamente contestato al -OMISSIS- -OMISSIS- e non al fratello -OMISSIS- con il quale effettivamente sarebbe intercorso e comunque il -OMISSIS- non sarebbe stato “controllato” con il -OMISSIS- ma solo “notato” dai Carabinieri conversare con il primo in un luogo pubblico;
5) il controllo del 2014 con tale -OMISSIS-, ritenuto esponente del clan dei casalesi, sarebbe stato già ritenuto irrilevante con la sentenza n. -OMISSIS- con cui questa Sezione ha annullato il provvedimento interdittivo emesso nei confronti della -OMISSIS- service;
6) circa i ravvisati collegamenti tra le società della famiglia -OMISSIS-, parte ricorrente ritiene che essi siano limitati al noleggio a “caldo” o a “freddo” di mezzi e che su di essi si sarebbe già pronunciato questo TAR con sentenze favorevoli alle società in questione, annullando i provvedimenti interdittivi (sentenze nn. -OMISSIS- e -OMISSIS-).
Le censure appena sintetizzate sono infondate, dovendosi ritenere che il provvedimento gravato si fondi su una corretta valutazione di elementi indiziari e su un appropriato giudizio prognostico circa il rischio di condizionamento criminale della ricorrente società.
Va rammentato che l’interdittiva antimafia costituisce una misura amministrativa preventiva finalizzata ad evitare che ad alcuni procedimenti particolarmente delicati dell’attività della pubblica amministrazione (procedimenti di scelta del contraente in materia di contrattualistica pubblica, concessioni) possano partecipare, conseguendone i relativi benefici, imprese nei cui confronti si siano verificati tentativi di infiltrazione mafiosa tendenti a condizionare le scelte e gli indirizzi delle società o imprese interessate. L’elemento centrale per la definizione della fattispecie non è quindi costituito dalla sussistenza di un rapporto di contiguità o di una vera e propria affiliazione degli esponenti aziendali all’associazione criminale, ma dal rischio di condizionamento delle scelte societarie che deriva dal tentativo di infiltrazione mafiosa (ex multis da ultimo TAR Campania, Napoli, sez. I, 13 gennaio 2020, n. 155).
Si tratta pertanto di una circostanza di natura oggettiva (la riduzione della libertà di autodeterminazione economica che deriva dal tentativo di infiltrazione) e, in linea di principio, caratterizzata dalla natura non sanzionatoria, ma puramente preventiva dell’attribuzione di benefici pubblici ad imprese che siano comunque, anche se con diverse modalità, soggette al condizionamento della criminalità organizzata (TAR Campania, Napoli, -OMISSIS-, cit.).
Nel caso specifico il rischio di infiltrazione criminale è stato desunto dalle frequentazioni dei fratelli -OMISSIS-, proprietari della società ricorrente, con persone gravitanti nell’orbita della criminalità organizzata di tipo camorristico; elementi di fatto che la giurisprudenza amministrativa maggioritaria (ex multis, Consiglio di Stato, Sez. III, n. 1743/2016, par. 6.5) ha considerato bastevoli per ritenere sussistente il pericolo di infiltrazione mafiosa nell’impresa e nell’attività economica da questa svolta, con possibile alterazione delle dinamiche del libero mercato e della concorrenza. Si è precisato, al riguardo, che “il senso dell'occasionalità o meno delle frequentazioni deve essere colto non in relazione al singolo individuo malavitoso, ma con riferimento al complessivo ambiente criminale indipendentemente dai soggetti via via frequentati, con la conseguenza che acquistano pregnanza più situazioni di contatto con tale ambiente a prescindere dai personaggi che ne sono espressione. Infatti, più episodi di frequentazione di soggetti malavitosi diversi sono pericolosi, in termini di infiltrazione mafiosa, al pari della ripetuta frequentazione di uno stesso soggetto malavitoso” (TAR Campania, Napoli, Sez. I, n. 295/2014) e che “tanto più frequenti sono gli incontri con persone controindicate, tanto meno l'autorità è obbligata a fornire riscontri in ordine alle modalità e alla natura degli incontri avvenuti ed è invece facoltizzata a dedurre il pericolo di contaminazione a fondamento della informativa, sulla base di un giudizio di normalità causale integrato dal principio del rischio specifico” (T.A.R. Calabria, Reggio Calabria, n. 650/2014), ciò perché l'esistenza di tentativi di infiltrazione mafiosa non presuppone necessariamente stabili relazioni economiche con i malavitosi, essendo sufficienti anche mere frequentazioni, situazioni di convivenza e/o di condivisione di interessi e che le forme di contiguità con gli ambienti della criminalità organizzata possono anche prescindere da ipotesi di dipendenza economica e trovare copertura in assetti gestionali d'impresa ineccepibili (cfr.TAR Campania, Napoli , sez. I, 13 gennaio 2020, n. 155).
Sotto questo aspetto è irrilevante il profilo della dedotta occasionalità dell’incontro tra il -OMISSIS-, consocio della ricorrente, e il -OMISSIS-, esponente di spicco del clan dei casalesi, trattandosi di elemento che si salda con le ulteriori e anche successive frequentazioni oltre che ai precedenti penali degli stessi fratelli -OMISSIS-.
E’ chiaro, infatti, che ogni singola frequentazione debba essere letta nel quadro complessivo di tutte le altre, peraltro ammesse dalla stessa ricorrente, e degli ulteriori indizi che nel caso di specie sono idonei a delineare un quadro piuttosto univoco di vicinanza e contiguità degli esponenti della ricorrente ad ambienti malavitosi.
Né può ritenersi che tali frequentazioni siano risalenti nel tempo, atteso che l’ultimo controllo con un esponente malavitoso, anch’esso non contestato dalla ricorrente, risale al 2014, mentre la circostanza che esso sia stato ritenuto in altro giudizio non idoneo a fondare la prognosi di pericolo di condizionamento, non rileva in questa sede, trattandosi di indizio non isolato e che si riempie di contenuto, come detto, alla luce degli altri specifici elementi ravvisati nel caso di specie.
In giurisprudenza si è in proposito condivisibilmente osservato che “se di per sé è irrilevante un episodio isolato ovvero giustificabile, sono invece altamente significativi i ripetuti contatti o le ‘frequentazioni’ di soggetti coinvolti in sodalizi criminali, di coloro che risultino avere precedenti penali o che comunque siano stati presi in considerazione da misure di prevenzione. Tali contatti o frequentazioni (anche per le modalità, i luoghi e gli orari in cui avvengono) possono far presumere, secondo la logica del «più probabile che non», che l’imprenditore - direttamente o anche tramite un proprio intermediario - scelga consapevolmente di porsi in dialogo e in contatto con ambienti mafiosi” (Consiglio di Stato, Sez. III, n. 1743/2016, par. 6.5 e seguenti).
Peraltro, come accennato, il profilo delle frequentazioni non è l’unico che sia stato oggetto dei rilievi della Prefettura nel gravato provvedimento, riferendosi il provvedimento ad altri precedenti penali gravanti sui germani -OMISSIS-, peraltro ammessi dalla ricorrente (nella fattispecie furto e violazione della legge sulle armi), che ben possono fondare (pur se non ricompresi nell’elenco di cui all’art. 84 del testo unico antimafia), unitamente agli altri indizi, la prognosi di condizionamento, dovendo il Prefetto compiere una valutazione complessiva comprensiva di elementi ritenuti significativi anche se atipici (cfr. da ultimo Cons. Stato, sez. III, 24 aprile 2020, n. 2651).  
Anche infine la sussistenza di rapporti di contiguità tra le diverse società riconducibili alla famiglia -OMISSIS- ravvisata nel gravato provvedimento, risulta immune da vizi, fondandosi, non solo su stretti legami familiari, ma anche sulla coincidenza degli esponenti, delle sedi e su rapporti commerciali nonché sull’utilizzo, ammesso anche dalla ricorrente, dei dipendenti di alcune società familiari da parte di altre.
In definitiva tutte le censure proposte si appalesano infondate e il ricorso per motivi aggiunti deve conseguentemente essere respinto.
La novità di alcune delle questioni trattate nel caso di specie consente l’integrale compensazione tra le parti delle spese del procedimento.   
P.Q.M.
Il Tribunale Amministrativo Regionale della Campania (Sezione Prima), definitivamente pronunciando sul ricorso, come in epigrafe proposto;
- dichiara improcedibile il ricorso introduttivo;
- respinge il ricorso per motivi aggiunti. 
Compensa integralmente tra le parti le spese del presente procedimento.
Ordina che la presente sentenza sia eseguita dall'autorità amministrativa.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196, e dell’articolo 10 del Regolamento (UE) 2016/679 del Parlamento europeo e del Consiglio del 27 aprile 2016, a tutela dei diritti o della dignità della parte interessata, manda alla Segreteria di procedere all'oscuramento delle generalità nonché di qualsiasi altro dato idoneo ad identificare le persone fisiche e giuridiche menzionate nella su estesa sentenza.
Così deciso in Napoli nella camera di consiglio del giorno 12 febbraio 2020 con l'intervento dei magistrati:


Salvatore Veneziano,	Presidente
Maurizio Santise,	Primo Referendario
Domenico De Falco,	Primo Referendario, Estensore

Salvatore Veneziano,	Presidente
Maurizio Santise,	Primo Referendario
Domenico De Falco,	Primo Referendario, Estensore



IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Informativa antimafia – Controllo giudiziario – Rigetto istanza di applicazione della misura del controllo giudiziale – Influenza sull’interdittiva – esclusione – ratio.

  É legittimo il diniego di revoca della misura interdittiva chiesto sul rilievo che il giudice della prevenzione ha respinto l’istanza di applicazione della misura del controllo giudiziale ex art. 34 bis, comma 6, d.lgs. n. 159 del 2011, ritenendo non sussistenti i presupposti tentativi di infiltrazione mafiosa, e ciò in quanto il giudice della prevenzione non può effettuare alcuna valutazione in ordine alla legittimità del provvedimento interdittivo adottato dal Prefetto, la cui delibazione è invece rimessa al Giudice amministrativo (1).
 
(1) Ha ricordato la Sezione che la Cassazione ha esaminato i rapporti tra sindacato giurisdizionale penale e poteri prefettizi e del giudice amministrativo e ha recentemente precisato che vanno esclusi in capo al Tribunale di prevenzione, poteri di controllo dei presupposti della interdittiva antimafia, venendo altrimenti ad introdursi nel sistema una duplicazione del controllo sulla legittimità della misura interdittiva e segnatamente sulla sussistenza o meno dei presupposti (Cass. pen., sez. VI, 9 maggio 2019, n. 26342).
Ciò implica che il giudice della prevenzione, chiamato a decidere sull’ammissibilità di tale misura di salvaguardia della continuità aziendale, debba misurare, come stabilito al comma 1 dell’art. 34 bis del testo unico antimafia, il grado di condizionamento mafioso sull’impresa per verificarne il carattere occasionale, rimanendo esclusa dal sindacato del Tribunale della prevenzione ogni valutazione in ordine alla legittimità del provvedimento interdittivo adottato dal Prefetto, la cui delibazione è invece rimessa al Giudice amministrativo, come espressamente previsto dal medesimo comma 6 dell’art. 34 bis (Cass. pen., ss.uu. 19 novembre 2019, n. 46898).
La decisione del Tribunale della Prevenzione in ordine all’ammissione al controllo giudiziario deve, infatti, considerarsi alla stregua di un fatto rilevante che giustifica da solo, ovvero unitamente ad altri elementi, la proposizione dell’istanza di aggiornamento dell’informazione antimafia, restando pur sempre rimessa al Prefetto competente la valutazione in ordine al “venir meno” delle circostanze rilevanti ai fini dell’accertamento dei tentativi di infiltrazione mafiosa (art. 91, co. 5, ult. parte testo unico antimafia).
In altre parole, come già rilevato da questa Sezione, l’instaurazione innanzi al Tribunale di prevenzione del procedimento per l’ammissione alla misura del controllo giudiziario “gemma da quello che ha condotto all’adozione dell’interdittiva, presupponendolo”, e mira esclusivamente a verificare se l’impresa che ne è stata attinta sia stabilmente sottoposta al condizionamento della criminalità organizzata (Tar Napoli, sez. I, 2 novembre 2018, n. 6423; Cons. Stato, sez. V, 31 maggio 2018, n. 3268).
Né è possibile attribuire alla pronuncia del Tribunale di prevenzione valore di giudicato vincolante nel procedimento amministrativo prefettizio ovvero nel susseguente giudizio amministrativo avverso la decisione prefettizia, in quanto, a prescindere dalla questione dell’impugnabilità della sentenza del Tribunale della prevenzione (risolto positivamente dalla più recente giurisprudenza della Cassazione, cfr. da ultimo Cass. pen., ss.uu., 19 novembre 2019, n. 46898), tale eventuale effetto potrebbe al più riguardare i fatti, ma non anche le valutazioni su di essi che, come detto, rientrano nella competenza dell’autorità prefettizia, la cui valutazione può essere contestata innanzi al Giudice amministrativo nell’ambito della generale giurisdizione di legittimità a questi demandata.
Peraltro il procedimento giurisdizionale innanzi al Tribunale della prevenzione si svolge con rito camerale ex art. 127 c.p.p. e, come rilevato dalla convenuta Prefettura, non presenta il medesimo approfondimento istruttorio dell’ordinario processo penale, posto che in sede di prevenzione non vengono in rilievo questioni attinenti all’accertamento di responsabilità penali, ma si ha riguardo all’attività delle imprese e alla loro attitudine ad agire senza condizionamenti.
Siffatta ricostruzione sistematica evidenzia anche l’irrilevanza della questione di legittimità costituzionale proposta da parte ricorrente - che ha lamentato la violazione dei principi in tema di non discriminazione, diritto di difesa e libertà di impresa - dovendosi ritenere che il sistema non determini affatto una sorta di “vicolo cieco” per le imprese, le quali dispongono invece di un doppio binario di tutela: potendo esse adire la giurisdizione ordinaria, al fine di conseguire l’ammissione alla misura del controllo giudiziario e ricorrendo alla giurisdizione amministrativa per contestare il presupposto provvedimento interdittivo antimafia.
Eventuali diversità di valutazioni tra le giurisdizioni in ordine agli stessi fatti, del tipo di quella verificatasi nella fattispecie, non determinano conflitti di giudicati (peraltro non ancora formatisi), trattandosi di giudizi aventi, come ripetuto, natura, oggetto e finalità differenti.
La conseguenza di tale reciproco rapporto di autonomia tra gli ambiti di valutazione del Tribunale della prevenzione e del Giudice amministrativo dovrebbe - a parere del Collegio, ma senza con ciò voler invadere altrui ambiti di valutazione e prerogative decisionali - indurre a ritenere che il Tribunale della Prevenzione possa ammettere la misura del controllo giudiziario richiesta dalla stessa impresa interessata, sia in tutti i casi in cui gli elementi vagliati raggiungano la predetta occasionalità sia anche ove si attestino ad un livello inferiore rispetto a tale soglia.
Ciò che al Tribunale della prevenzione sembra essere precluso – secondo la ricostruzione operata dalla stessa Corte di Cassazione – è invece la facoltà di estendere il proprio ambito valutativo alla delibazione degli stessi presupposti per l’adozione del provvedimento prefettizio, attività invece riservata al Giudice amministrativo.
Diversamente argomentando - ritenendo cioè che il Tribunale della prevenzione possa rigettare la misura del controllo giudiziario qualora non ravvisi nemmeno l’occasionalità del pericolo – potrebbe effettivamente determinarsi un pregiudizio all’impresa che, da un lato, si troverebbe inibita nella sua attività dalla perdurante efficacia del provvedimento interdittivo e, dall’altro, non potrebbe usufruire di una misura, il controllo giudiziario, volta salvaguardare il compendio aziendale.
Un’interpretazione sistematica e costituzionalmente orientata, possibile in quanto rientrante nello spazio esegetico dell’art. 34 bis del TUA, imporrebbe, invece, di adottare una soluzione coerente con il principio di ragionevolezza, che non potrebbe ammettere che un’impresa, per la quale il Tribunale della prevenzione non ravvisi nemmeno la soglia dell’occasionalità del pericolo di condizionamento mafioso, finisca per essere assoggettata ad un regime inibitorio più pregiudizievole di altre imprese per le quali una tale condizionamento, quanto meno nella forma dell’occasionalità, venga invece ravvisato.
 ",Informativa antimafia
https://www.giustizia-amministrativa.it/web/guest/-/va-sospesa-la-sentenza-del-tar-lazio-che-ha-annullato-la-circolare-del-ministero-della-salute-sulla-gestione-domiciliare-dei-malati-di-covid-19,"
Va sospesa la sentenza del Tar Lazio che ha annullato la circolare del Ministero della salute sulla gestione domiciliare dei malati di Covid-19
","N. 00207/2022 REG.PROV.CAU.
N. 00411/2022
                REG.RIC.


REPUBBLICA ITALIANA
Consiglio di Stato
in sede giurisdizionale (Sezione Terza)
Il Presidente
ha pronunciato il presente

DECRETO

DECRETO
sul ricorso numero di registro generale 411 del 2022, proposto dal Ministero della Salute, in persona del Ministro pro tempore, rappresentato e difeso dall'Avvocatura Generale dello Stato, domiciliata ex lege in Roma, via dei Portoghesi, 12; 

contro
-OMISSIS-, non costituiti in giudizio; 


per la riforma della sentenza del Tribunale Amministrativo Regionale per il Lazio (Sezione Terza) n. -OMISSIS-, resa tra le parti, concernente le linee guida per la gestione domiciliare dei pazienti con infezione da Sars-Cov-2 (Covid-19); 
Visti il ricorso in appello e i relativi allegati;
Vista l'istanza di misure cautelari monocratiche proposta dal ricorrente, ai sensi degli artt. 56, 62, co. 2 e 98, co. 2, cod. proc. amm.; 
Considerato che la sintetica motivazione della sentenza appellata afferma la natura vincolante, ai fini delle scelte terapeutiche dei medici di medicina generale, per la cura domiciliare dei pazienti Covid, della circolare ministeriale;
Ritenuto che, in questa sede di delibazione sommaria, laddove non emerge una puntuale motivazione circa il carattere vincolante censurato, appare invece:
- che il documento contiene, spesso con testuali affermazioni, “raccomandazioni” e non “prescrizioni”, cioè indica comportamenti che secondo la vasta letteratura scientifica ivi allegata in bibliografia, sembrano rappresentare le migliori pratiche, pur con l’ammissione della continua evoluzione in atto;
- che di conseguenza non emerge alcun vincolo circa l’esercizio del diritto-dovere del MMG di scegliere in scienza e coscienza la terapia migliore, laddove i dati contenuti nella circolare sono semmai parametri di riferimento circa le esperienze in atto nei metodi terapeutici a livello anche internazionale;
- che, dunque, la sospensione della circolare, lungi da far “riappropriare” i MMG della loro funzione e delle loro inattaccabili e inattaccate prerogative di scelta terapeutica (che l’atto non intacca) determinerebbe semmai il venir meno di un documento riassuntivo delle “migliori pratiche” che scienza ed esperienza, in costante evoluzione, hanno sinora individuato, e che i MMG ben potranno, nello spirito costruttivo della circolazione e diffusione delle informazioni scientifico-mediche, considerare come raccomandabili, salvo scelte che motivatamente, appunto in scienza e coscienza, vogliano effettuare, sotto la propria responsabilità (come è la regola), in casi in cui la raccomandazione non sia ritenuta la via ottimale per la cura del paziente;

P.Q.M.
accoglie l’istanza e, per l’effetto, sospende l’esecutività della sentenza appellata fino alla discussione collegiale che fissa alla camera di consiglio del 3 febbraio 2022.
Il presente decreto sarà eseguito dall'Amministrazione ed è depositato presso la Segreteria della Sezione che provvederà a darne comunicazione alle parti.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196, e dell’articolo 9, paragrafo 1, del Regolamento (UE) 2016/679 del Parlamento europeo e del Consiglio del 27 aprile 2016, a tutela dei diritti o della dignità della parte interessata, manda alla Segreteria di procedere all'oscuramento delle generalità nonché di qualsiasi altro dato idoneo ad identificare le parti appellate.
Così deciso in Roma il giorno 19 gennaio 2022.





IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Covid-19 - Sanità – Gestione domiciliare dei malati di Covid-19 - Linee guida promulgate dall’Aifa e mutuate con la circolare del Ministero della Salute 26 aprile 2021 – Sentenza del Tar dichiarativa dell’illegittimità – Va sospesa.

     Deve essere sospesa in via monocratica la sentenza del Tar Lazio che ha accolto il ricorso proposto da alcuni medici avverso le Linee guida dell’Aifa e la circolare del Ministero della Salute “Gestione domiciliare dei pazienti con infezione da SARS-CoV-2” aggiornata al 26 aprile 2021, per la gestione domiciliare dei pazienti con infezione da Covid-19 (1). 
 
(1) Ha chiarito il decreto che, contrariamente a quanto affermato dal Tar, la circolare del Ministero della Salute “Gestione domiciliare dei pazienti con infezione da SARS-CoV-2” aggiornata al 26 aprile 2021 non ha natura vincolante ai fini delle scelte terapeutiche dei medici di medicina generale, per la cura domiciliare dei pazienti Covid-19. 
Il decreto chiarisce che il documento contiene, spesso con testuali affermazioni, “raccomandazioni” e non “prescrizioni”, cioè indica comportamenti che, secondo la vasta letteratura scientifica ivi allegata in bibliografia, sembrano rappresentare le migliori pratiche, pur con l’ammissione della continua evoluzione in atto. 
Di conseguenza non emerge alcun vincolo circa l’esercizio del diritto-dovere del Medico di medicina generale di scegliere in scienza e coscienza la terapia migliore, laddove i dati contenuti nella circolare sono semmai parametri di riferimento circa le esperienze in atto nei metodi terapeutici a livello anche internazionale. Ne consegue che la sospensione della circolare, lungi da far “riappropriare” i Medici di medicina generale della loro funzione e delle loro inattaccabili e inattaccate prerogative di scelta terapeutica (che l’atto non intacca), determinerebbe semmai il venir meno di un documento riassuntivo delle “migliori pratiche” che scienza ed esperienza, in costante evoluzione, hanno sinora individuato, e detti medici ben potranno, nello spirito costruttivo della circolazione e diffusione delle informazioni scientificomediche, considerare come raccomandabili, salvo scelte che motivatamente, appunto in scienza e coscienza, vogliano effettuare, sotto la propria responsabilità (come è la regola), in casi in cui la raccomandazione non sia ritenuta la via ottimale per la cura del paziente ​​​​​​​",Covid-19
https://www.giustizia-amministrativa.it/web/guest/-/l-adunanza-plenaria-pronuncia-sulla-partecipazione-alla-gara-di-un-consorzio-stabile-che-ripeta-la-qualificazione-da-una-consorziata-non-designata-ai-,"
L’Adunanza plenaria pronuncia sulla partecipazione alla gara di un consorzio stabile che ripeta la qualificazione da una consorziata non designata ai fini dell’esecuzione dei lavori
","N. 00005/2021REG.PROV.COLL.
N. 00001/2021 REG.RIC.A.P.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Adunanza Plenaria)
ha pronunciato la presente
SENTENZA
sul ricorso numero di registro generale 1 di A.P. del 2021, proposto da Consorzio Stabile Sinergica, in persona del legale rappresentante pro tempore, rappresentato e difeso dagli avv.ti Prof. Francesco Paolo Tronca, Giovanni Vittorio Nardelli e Prof. Alfonso Celotto, con domicilio digitale come da PEC da Registri di Giustizia; 

contro
Agenzia Nazionale per l’Attrazione degli Investimenti e lo Sviluppo d’Impresa S.p.A. - Invitalia, in persona del legale rappresentante pro tempore, rappresentato e difeso dall'avvocato Nunzio Pinelli, con domicilio eletto presso il suo studio in Roma, via Crescenzio 25; Ministero dell'Economia e delle Finanze, in persona del Ministro in carica, Presidenza del Consiglio dei Ministri, in persona del Presidente in carica, Commissario Straordinario Unico Depurazione Dpcm 26/4/2017, in persona commissario in carica, tutti rappresentati e difesi dall'Avvocatura Generale dello Stato, domiciliataria ex lege in Roma, via dei Portoghesi, 12; 

nei confronti
Eurovega Costruzioni (Mandataria) – Celi Energia S.r.l. (Mandante) - Cedit S.r.l. (Mandante), in persona del legale rappresentante pro tempore, rappresentato e difeso dagli avvocati Massimiliano Mangano, Francesco Stallone, con domicilio digitale come da PEC da Registri di Giustizia; 

per la riforma
della sentenza del Tribunale Amministrativo Regionale per la Sicilia (Sezione Prima) n. 640/2020, resa tra le parti.

Visti il ricorso in appello e i relativi allegati;
Visti gli atti di costituzione in giudizio dell’ Agenzia Nazionale per l’Attrazione degli Investimenti e lo Sviluppo d’Impresa S.p.A. – Invitalia, del Ministero dell'Economia e delle Finanze, della Presidenza del Consiglio dei Ministri, del Commissario Straordinario Unico Depurazione, di Eurovega Costruzioni (Mandataria) – Celi Energia S.r.l. (Mandante) - Cedit S.r.l. (Mandante). 
Visti tutti gli atti della causa;
Relatore nell'udienza pubblica del giorno 10 marzo 2021 il Cons. Giulio Veltri e uditi per le parti gli avvocati Nardelli, Tronca, Librizzi in dichiarata delega di Pinelli, gli avvocati dello Stato Adamo, Mangano e Stallone, tutti in collegamento da remoto attraverso la piattaforma “Microsoft Teams”;
Ritenuto e considerato in fatto e diritto quanto segue.

FATTO e DIRITTO
1. Con ordinanza n. 1211/2020, Il C.G.A.R.S. ha chiesto all’Adunanza Plenaria di pronunciarsi sulla seguente questione:
“1. se, nell’ipotesi di partecipazione ad una gara d’appalto di un consorzio stabile, che ripeta la propria qualificazione, necessaria ai sensi del bando, da una consorziata non designata ai fini dell’esecuzione dei lavori, quest’ultima vada considerata come soggetto terzo rispetto al consorzio, equiparabile all’impresa ausiliaria nell’avvalimento, sicché la perdita da parte della stessa del requisito durante la gara imponga alla stazione appaltante di ordinarne la sostituzione, in applicazione dell’art. 89 co. 3, d.lgs. n. 50/2016 e/o dell’art. 63, direttiva 24/2014/UE, derogandosi, pertanto, al principio dell’obbligo del possesso continuativo dei requisiti nel corso della gara e fino all’affidamento dei lavori”.
2. I fatti processuali, sui quali il dubbio esegetico si innesta, concernono la gara per l’affidamento dei “lavori di realizzazione del collettamento del sistema fognario delle acque nere al servizio della zona Tonnarella, Trasmazzaro e collegamento alla rete esistente di Lungomare Mazzini – Comune di Mazara Del Vallo (TP)”, per un importo complessivo € 16.845.000,00.
2.1. Dopo avere pronunciato aggiudicazione in favore del Consorzio Stabile Sinergica, l’Agenzia nazionale per l’attrazione degli investimenti e lo sviluppo d’impresa - Invitalia s.p.a. (quale Centrale di committenza per il Commissario straordinario unico acque reflue ex d.P.C.M. 26 aprile 2017) ne ha disposto l’annullamento in autotutela in quanto dagli accertamenti finalizzati alla verifica dei requisiti è risultato che v’è stata una parentesi temporale in cui il Consorzio ha perso l’attestazione di qualificazione SOA, relativamente alla categoria OS35, per effetto del venir meno della partecipazione al consorzio della Tiemme Energia s.r.l.
2.2. Più precisamente, emerge dagli atti che il Consorzio al momento della presentazione dell’istanza di partecipazione possedeva la qualificazione nella categoria OS35, classifica III, in base al principio del cd “cumulo alla rinfusa”, tramite la propria consorziata Tiemme energia s.r.l. (non designata per l’esecuzione dei lavori), la quale, a sua volta, la derivava da un rapporto di avvalimento con la Cargo s.r.l.  
2.3. Accadeva però che il rapporto tra la Tiemme e la Cargo veniva meno (per scelta di quest’ultima), cosicché, con provvedimento del 14 settembre 2018, l’organismo di attestazione CQOP SOA dichiarava decaduta la prima (e quindi il Consorzio) dall’attestazione di qualificazione relativa alla categoria OS35.
2.4. Frattanto, l’assemblea dei soci del Consorzio dichiarava la Tiemme decaduta per perdita dei requisiti e contestualmente ammetteva “provvisoriamente” la Cargo, che veniva inserita in via definitiva nella compagine consortile il 18 gennaio 2019. Solo in seguito ad espressa richiesta, successivamente (il 6 febbraio 2019) inoltrata alla CQOP SOA, quest’ultima aggiornava le attestazioni di qualificazioni del Consorzio con l’aggiunta della categoria in questione.
3. Sin qui i fatti.  L’evoluzione processuale ha poi visto il consorzio soccombere in primo grado dinanzi al TAR Sicilia.
3.1. Con sentenza n. 640/2020 del 17.3.2020, il primo giudice, per quanto qui specificatamente interessa, ha respinto il ricorso del Consorzio, richiamando, per un verso, il principio di continuità nel possesso dei requisiti di ammissione sancito dall’Adunanza plenaria nella decisione n. 8 del 2015, e ritenendo, per altro verso, inapplicabile l’art. 89, co. 3, d.lgs. n. 50/2016, asseritamente concepito dal legislatore per il diverso caso dell’avvalimento.
4. A seguito dell’appello - essenzialmente incentrato sul ritenuto superamento, nell’attuale assetto ordinamentale, del principio di continuità predetto, nonché sull’asserita sostanziale equiparazione della consorziata (non esecutrice) ad una impresa avvalsa per la quale, l’art. 63, direttiva 2014/24/UE e l’art. 89, d.lgs. n. 50/2016 consentirebbero pacificamente la sostituzione – il C.G.A.R.S. ha sottoposto la questione di cui in premessa si è fatto cenno.
5. Si chiede, in estrema sintesi, di accertare se, nel caso di consorzio stabile, la consorziata non designata ai fini dell’esecuzione dei lavori, da cui il Consorzio ritrae la propria qualificazione in applicazione del meccanismo del “cumulo alla rinfusa”, ex art. 47, co. 2, d.lgs. n. 50/2016 (ratione temporis vigente), debba essere considerata soggetto terzo rispetto all’organismo consortile. Se così fosse, infatti, data l’equiparazione che verrebbe a determinarsi con l’impresa ausiliaria nell’avvalimento, ne deriverebbe che anche al caso in cui la consorziata perda il requisito di qualificazione in corso di gara, potrebbe e dovrebbe applicarsi l’art. 89, co. 3, d.lgs. n. 50/2016, con conseguente possibilità per il consorzio stabile di procedere alla sostituzione della stessa, in deroga al principio dell’obbligo del possesso continuativo dei requisiti nel corso della gara e fino all’affidamento dei lavori.
6. Ritiene l’Adunanza Plenaria che al quesito debba darsi risposta affermativa, in forza di una interpretazione dell’art. 89 comma 3 del codice dei contratti pubblici, orientata alla corretta applicazione dell’art. 63 della direttiva 2014/24/UE.
7. Occorre partire dalla peculiare configurazione del consorzio stabile, prevista dall’ art. 45, comma 2, lett. c) del d.lgs. n. 50/2016, rispetto al consorzio ordinario di cui agli artt. 2602 e ss. del codice civile.
7.1. Quest’ultimo, pur essendo un autonomo centro di rapporti giuridici, non comporta l’assorbimento delle aziende consorziate in un organismo unitario costituente un’impresa collettiva, né esercita autonomamente e direttamente attività imprenditoriale, ma si limita a disciplinare e coordinare, attraverso un’organizzazione comune, le azioni degli imprenditori riuniti (cfr., ex multis, Cass. civ., sez. trib., 9 marzo 2020, n. 6569; Cass. civ., sez. I, 27 gennaio 2014, n. 1636). Nel consorzio con attività esterna la struttura organizzativa provvede all’espletamento in comune di una o alcune funzioni (ad esempio, l’acquisto di beni strumentali o di materie prime, la distribuzione, la pubblicità, etc.), ma nemmeno in tale ipotesi il consorzio, nella sua disciplina civilistica, è dotato di una propria realtà aziendale. Ne discende che, ai fini della disciplina in materia di contratti pubblici, il consorzio ordinario è considerato un soggetto con identità plurisoggettiva, che opera in qualità di mandatario delle imprese della compagine. Esso prende necessariamente parte alla gara per tutte le consorziate e si qualifica attraverso di esse, in quanto le stesse, nell’ipotesi di aggiudicazione, eseguiranno il servizio, rimanendo esclusa la possibilità di partecipare solo per conto di alcune associate (cfr., ex multis, Cons. St., sez. V, 6 ottobre 2015, n. 4652, il quale ha statuito l’illegittimità della partecipazione di un consorzio ordinario che, pur riunendo due società, aveva dichiarato di gareggiare per conto di una sola di esse). 
7.2. Non è così per i consorzi stabili. Questi, a mente dell’art. 45, comma 2, lett. c) del d.lgs. n. 50/2016, sono costituiti “tra imprenditori individuali, anche artigiani, società commerciali, società cooperative di produzione e lavoro” che “abbiano stabilito di operare in modo congiunto nel settore dei contratti pubblici di lavori, servizi e forniture per un periodo di tempo non inferiore a cinque anni, istituendo a tal fine una comune struttura di impresa”.
E’ in particolare il riferimento aggiuntivo e qualificante alla “comune struttura di impresa” che induce ad approdare verso lidi ermeneutici diversi ed opposti rispetto a quanto visto per i consorzi ordinari. I partecipanti in questo caso danno infatti vita ad una stabile struttura di impresa collettiva, la quale, oltre a presentare una propria soggettività giuridica con autonomia anche patrimoniale, rimane distinta e autonoma rispetto alle aziende dei singoli imprenditori ed è strutturata, quale azienda consortile, per eseguire, anche in proprio (ossia senza l’ausilio necessario delle strutture imprenditoriali delle consorziate), le prestazioni affidate a mezzo del contratto (da ultimo, Cons. St., sez. VI, 13 ottobre 2020, n. 6165). 
7.3. Proprio sulla base di questa impostazione, la Corte di Giustizia UE (C-376/08, 23 dicembre 2009) è giunta ad ammettere la contemporanea partecipazione alla medesima gara del consorzio stabile e della consorziata, ove quest’ultima non sia stata designata per l’esecuzione del contratto e non abbia pertanto concordato la presentazione dell’offerta (ex multis, Cons. St., sez. III, 4 febbraio 2019, n. 865).
8. Tanto chiarito sul versante della natura giuridica del consorzio stabile, giova fare un ulteriore cenno esplicativo al cd. meccanismo di qualificazione alla “rinfusa” che ha segnatamente caratterizzato la vicenda in causa.
8.1. Trattasi del portato dell’art. 31 comma 1 del D.Lgs. 19 aprile 2017, n. 56, vigente all’epoca dei fatti di causa, per il quale: “I consorzi di cui agli articoli 45, comma 2, lettera c) e 46, comma 1, lettera f), al fine della qualificazione, possono utilizzare sia i requisiti di qualificazione maturati in proprio, sia quelli posseduti dalle singole imprese consorziate designate per l’esecuzione delle prestazioni, sia, mediante avvalimento, quelli delle singole imprese consorziate non designate per l’esecuzione del contratto. Con le linee guida dell’ANAC di cui all’articolo 84, comma 2, sono stabiliti, ai fini della qualificazione, i criteri per l’imputazione delle prestazioni eseguite al consorzio o ai singoli consorziati che eseguono le prestazioni”.
8.2. La disposizione ha avuto vigore sino al 2019. L'art. 1, comma 20, lett. l), n. 1), del D.L. 18 aprile 2019, n. 32, convertito, con modificazioni, dalla l. 14 giugno 2019, n. 55, ha eliminato tale regola, ripristinando l’originaria e limitata perimetrazione del cd. cumulo alla rinfusa ai soli aspetti relativi alla “disponibilità delle attrezzature e dei mezzi d'opera, nonché all'organico medio annuo”, i quali sono “computati cumulativamente in capo al consorzio ancorché posseduti dalle singole imprese consorziate”.
8.3. Siffatto peculiare meccanismo (si ribadisce, esteso all’epoca dei fatti di causa anche ai requisiti di qualificazione, ma oggi limitato ad attrezzature, mezzi d'opera e organico medio annuo) ha radici nella natura del consorzio stabile e si giustifica in ragione: a) del patto consortile, comunque caratterizzato dalla causa mutualistica; b) del rapporto duraturo ed improntato a stretta collaborazione tra le consorziate avente come fine “una comune struttura di impresa”.

9. Quanto sopra, se è vero in via generale in relazione al cumulo di alcuni requisiti necessari alla partecipazione, necessita invece di un distinguo, ai diversi fini dei legami che si instaurano nell’ambito della gara, tra consorzio stabile e consorziate, a seconda se queste ultime siano o meno designate per l’esecuzione dei lavori. 
9.1. Solo le consorziate designate per l’esecuzione dei lavori partecipano alla gara e concordano l’offerta, assumendo una responsabilità in solido con il consorzio stabile nei confronti della stazione appaltante (art. 47 comma 2 del codice dei contratti). Per le altre il consorzio si limita a mutuare, ex lege, i requisiti oggettivi, senza che da ciò discenda alcuna vincolo di responsabilità solidale per l’eventuale mancata o erronea esecuzione dell’appalto.
9.2. Si è dinanzi, in quest’ultimo caso, ad un rapporto molto simile a quello dell’avvalimento (non a caso espressamente denominato tale dalla vecchia versione dell’art. 47 comma 2, ratione temporis applicabile), anche se, per certi versi, meno intenso: da una parte, infatti, il consorziato presta i requisiti senza partecipare all’offerta, similmente all’impresa avvalsa (senza bisogno di dichiarazioni, soccorrendo la “comune struttura di impresa” e il disposto di legge), dall’altra, pur facendo ciò, rimane esente da responsabilità (diversamente dall’impresa avvalsa). 
10. Una forma di avvalimento attenuata dall’assenza di responsabilità dunque. 
10.1. Questa constatazione, se intermediata attraverso l’elaborazione logica, è di per sé sufficiente a giustificare l’applicazione alla fattispecie in esame dell’art. 89 comma 3 del codice dei contratti.
A mente della disposizione citata, infatti la stazione appaltante (in luogo di disporre l’esclusione in cui inesorabilmente incorrerebbe un concorrente nell’ambito di un raggruppamento o di un consorzio ordinario o stabile) impone all'operatore economico di “sostituire” i soggetti di cui si avvale “che non soddisfano un pertinente criterio di selezione o per i quali sussistono motivi obbligatori di esclusione”. Ergo, se è possibile, in via eccezionale, sostituire il soggetto legato da un rapporto di avvalimento, a fortiori dev’essere possibile sostituire il consorziato nei confronti del quale sussiste un vincolo che rispetto all’avvalimento è meno intenso.  
10.2. Del resto, che questa sia la soluzione per colmare la lacuna normativa esistente, ed evidenziata dall’ordinanza di rimessione,  per il caso del consorziato non designato per l’esecuzione, trova piena conferma nell’ampia formulazione dell’art. 63 della direttiva 2014/24/UE,  il quale, nel disciplinare l’avvalimento, vi ricomprende tutti i casi in cui un operatore economico, per un determinato appalto, fa “affidamento sulle capacità di altri soggetti, a prescindere dalla natura giuridica dei suoi legami con questi ultimi”, senza dare rilevanza qualificante alla responsabilità solidale dei soggetti avvalsi. Circostanza, quest’ultima, rimessa piuttosto dalla direttiva all’eventuale decisione discrezionale dell’amministrazione aggiudicatrice (l’amministrazione aggiudicatrice “può esigere” che l’operatore economico e i soggetti di cui sopra siano solidalmente responsabili dell’esecuzione del contratto, recita l’art. 63 cit.), anche se poi tradottasi in un precetto di legge in sede di recepimento nell’ordinamento italiano (89, comma 5 codice dei contratti).
10.3. Non v’è ragione, dunque, per riservare al consorzio che si avvale dei requisiti di un consorziato “non designato”, un trattamento diverso da quello riservato ad un qualunque partecipante, singolo o associato, che ricorre all’avvalimento. Nell’uno, come nell’altro caso, in virtù dell’art. 89 comma 3 del codice dei contratti, ove il requisito “prestato” venga meno, l’impresa avvalsa potrà, rectius, dovrà essere sostituita.
11. In risposta alle preoccupazioni manifestate dal Collegio rimettente, e al fine di garantire chiarezza e certezza al quadro esegetico complessivo, può aggiungersi che la chiave interpretativa innanzi delineata non tocca la perdurante validità del principio di necessaria continuità nel possesso dei requisiti, affermato dall’Adunanza Plenaria con sentenza 8/2015, né il più generale principio di immodificabilità soggettiva del concorrente (salvi i casi previsti della legge nel caso di raggruppamento temporaneo di imprese).
11.1. Con tale decisione l’Adunanza, ribadendo il portato della costante giurisprudenza antecedente, ha affermato il principio generale, secondo cui “il possesso dei requisiti di ammissione si impone a partire dall'atto di presentazione della domanda di partecipazione e per tutta la durata della procedura di evidenza pubblica”; chiarendo che “per esigenze di trasparenza e di certezza del diritto, che non collidono col pur rilevante principio del favor partecipationis, la verifica del possesso, da parte del soggetto concorrente (ancor prima che aggiudicatario), dei requisiti di partecipazione alla gara deve ritenersi immanente all’intero procedimento di evidenza pubblica, a prescindere dalla indicazione, da parte del legislatore, di specifiche fasi espressamente dedicate alla verifica stessa, quali quelle di cui all’art. 11, comma 8 ed all’art. 48 del D. Lgs. n. 163/2006”.
11.2. Trattasi di un principio del quale, a valle dell’Adunanza Plenaria citata, nessuno più dubita, e che merita piena adesione anche oggi, in questa sede.
11.3. E’ pur vero che, nel caso allora deciso, l’Adunanza si spinse a precisare che sussiste “sul piano dell’accertamento dei requisiti di ordine generale e tecnico-professionali ed economici, una totale equiparazione tra gli operatori economici offerenti in via diretta e gli operatori economici in rapporto di avvalimento e dunque, in definitiva, fra i primi e l’imprenditore, che preferisca seguire la via del possesso mediato ed indiretto dei requisiti di partecipazione ad una gara”, con ciò lasciando chiaramente intendere che l’affermato principio di continuità dovesse valere anche per l’impresa avvalsa.
Tuttavia detta ultima affermazione dev’essere letta nel quadro normativo, ratione temporis vigente, anche comunitario, che pacificamente escludeva la possibilità di una sostituzione dell’impresa rimasta priva di requisiti, a prescindere se essa fosse legata da un vincolo di associazione temporanea con l’aggiudicatario o da un più tenue rapporto di avvalimento (art. 44 della Dir. 31/03/2004, n. 2004/18/CE).
11.4. Quel quadro normativo è mutato, e per il tramite del più volte citato art. 63 della direttiva 2014/24/UE, esso oggi pacificamente impone che il soggetto avvalso che nelle more del procedimento di gara o durante l’esecuzione del contratto perda i requisiti, venga sostituito.
Dunque non v’è più motivo per discorrere, in relazione a tale peculiare fattispecie, di necessaria “continuità” nel possesso dei requisiti del concorrente che si avvale dell’apporto claudicante di terzi, a pena di esclusione. 
11.5. La sostituzione è appunto lo strumento nuovo e alternativo che, alla luce del principio di proporzionalità, consente quella continuità predicata dall’Adunanza Plenaria nel 2015, in tutti i casi in cui il concorrente si avvalga dell’ausilio di operatore terzi. Trattasi di un ""istituto del tutto innovativo"", secondo la definizione datane dal Consiglio Stato (sez. III, n. 5359/2015) e dalla Corte di Giustizia dell'Unione europea (C-223/16 del 14 settembre 2017, Casertana costruzioni s.r.l.). 
Esso restituisce al soggetto avvalso la sua vera natura di soggetto che presta i requisiti al concorrente, senza partecipare alla compagine e all’offerta da questa formulata e risponde all'esigenza, stimata superiore, di evitare l'esclusione del concorrente, singolo o associato, per ragioni a lui non direttamente riconducibili o imputabili. Esigenza quest’ultima evidentemente strumentale a stimolare il ricorso all'avvalimento: il concorrente, infatti, può contare sul fatto che, nel caso in cui l'ausiliaria non presenti o perda i requisiti prescritti, potrà procedere alla sua sostituzione senza il rischio di essere, solo per questa circostanza, estromesso automaticamente dalla procedura selettiva (Cons. Stato, sez. V, nn. 69/2019; 2527/2018; 1101/2018).
11.6. Di tale mutato quadro ha dato di recente atto l’ordinanza 20 marzo 2020, n. 2005, con la quale la terza sezione del Consiglio di Stato ha adito in via pregiudiziale la Corte di Giustizia dell’Unione europea proprio in relazione al meccanismo sostitutivo contemplato dall’art. 89, co. 3, del d.lgs. n. 50/2016, sostenendone la necessaria estensione, a termini del diritto dell’unione, a tutte le fattispecie di esclusione, a prescindere dai motivi (attualmente l’art. 89 comma 3 e la giurisprudenza escludono pacificamente che la sostituzione possa avvenire nel caso di dichiarazioni mendaci dell’ausiliario).
12. Tirando le fila di quanto sopra argomentato, può in conclusione affermarsi, in risposta al quesito posto a mezzo dell’ordinanza di rimessione, il seguente principio: “La consorziata di un consorzio stabile, non designata ai fini dell’esecuzione dei lavori, è equiparabile, ai fini dell’applicazione dell’art. 63 della direttiva 24/2014/UE e dell’art. 89 co. 3 del d.lgs. n. 50/2016, all’impresa ausiliaria nell’avvalimento, sicché la perdita da parte della stessa del requisito impone alla stazione appaltante di ordinarne la sostituzione”.

P.Q.M.
Il Consiglio di Stato in sede giurisdizionale, in sede di Adunanza Plenaria, pronuncia il principio di diritto di cui in motivazione.
Rimette gli atti al Consiglio di giustizia amministrativa per la regione Sicilia, per l’ulteriore corso della causa.
Così deciso in Roma nella camera di consiglio del giorno 10 marzo 2021 con l'intervento dei magistrati:


Filippo Patroni Griffi,	Presidente
Sergio Santoro,	Presidente
Franco Frattini,	Presidente
Giuseppe Severini,	Presidente
Luigi Maruotti,	Presidente
Gianpiero Paolo Cirillo,	Presidente
Rosanna De Nictolis,	Presidente
Diego Sabatino,	Consigliere
Paolo Giovanni Nicolo' Lotti,	Consigliere
Andrea Pannone,	Consigliere
Oberdan Forlenza,	Consigliere
Giulio Veltri,	Consigliere, Estensore
Fabio Franconiero,	Consigliere
Massimiliano Noccelli,	Consigliere
Maria Stella Boscarino,	Consigliere

Filippo Patroni Griffi,	Presidente
Sergio Santoro,	Presidente
Franco Frattini,	Presidente
Giuseppe Severini,	Presidente
Luigi Maruotti,	Presidente
Gianpiero Paolo Cirillo,	Presidente
Rosanna De Nictolis,	Presidente
Diego Sabatino,	Consigliere
Paolo Giovanni Nicolo' Lotti,	Consigliere
Andrea Pannone,	Consigliere
Oberdan Forlenza,	Consigliere
Giulio Veltri,	Consigliere, Estensore
Fabio Franconiero,	Consigliere
Massimiliano Noccelli,	Consigliere
Maria Stella Boscarino,	Consigliere



","Contratti della Pubblica amministrazione – Consorzi stabili – Qualificazione da una consorziata non designata ai fini dell’esecuzione dei lavori – Natura della consorziata – Individuazione.  
 
            La consorziata di un consorzio stabile, non designata ai fini dell’esecuzione dei lavori, è equiparabile, ai fini dell’applicazione dell’art. 63 della direttiva 24/2014/UE e dell’art. 89, comma 3, d.lgs. n. 50 del 2016, all’impresa ausiliaria nell’avvalimento, sicché la perdita da parte della stessa del requisito impone alla stazione appaltante di ordinarne la sostituzione 
 
 
(1) La questione era stata rimessa da Cga, ord., 29 dicembre 2020, n. 1211.
Ha chiarito l’Alto consesso che il consorzio ordinario di cui agli artt. 2602 e ss. c.c., pur essendo un autonomo centro di rapporti giuridici, non comporta l’assorbimento delle aziende consorziate in un organismo unitario costituente un’impresa collettiva, né esercita autonomamente e direttamente attività imprenditoriale, ma si limita a disciplinare e coordinare, attraverso un’organizzazione comune, le azioni degli imprenditori riuniti (Cass. civ., sez. trib., 9 marzo 2020, n. 6569; id., sez. I, 27 gennaio 2014, n. 1636).  
Nel consorzio con attività esterna la struttura organizzativa provvede all’espletamento in comune di una o alcune funzioni (ad esempio, l’acquisto di beni strumentali o di materie prime, la distribuzione, la pubblicità, etc.), ma nemmeno in tale ipotesi il consorzio, nella sua disciplina civilistica, è dotato di una propria realtà aziendale. Ne discende che, ai fini della disciplina in materia di contratti pubblici, il consorzio ordinario è considerato un soggetto con identità plurisoggettiva, che opera in qualità di mandatario delle imprese della compagine. Esso prende necessariamente parte alla gara per tutte le consorziate e si qualifica attraverso di esse, in quanto le stesse, nell’ipotesi di aggiudicazione, eseguiranno il servizio, rimanendo esclusa la possibilità di partecipare solo per conto di alcune associate (Cons. St., sez. V, 6 ottobre 2015, n. 4652, il quale ha statuito l’illegittimità della partecipazione di un consorzio ordinario che, pur riunendo due società, aveva dichiarato di gareggiare per conto di una sola di esse).  
Non è così per i consorzi stabili. Questi, a mente dell’art. 45, comma 2, lett. c),  d.lgs. n. 50 del 2016, sono costituiti “tra imprenditori individuali, anche artigiani, società commerciali, società cooperative di produzione e lavoro” che “abbiano stabilito di operare in modo congiunto nel settore dei contratti pubblici di lavori, servizi e forniture per un periodo di tempo non inferiore a cinque anni, istituendo a tal fine una comune struttura di impresa”. 
È in particolare il riferimento aggiuntivo e qualificante alla “comune struttura di impresa” che induce ad approdare verso lidi ermeneutici diversi ed opposti rispetto a quanto visto per i consorzi ordinari. I partecipanti in questo caso danno infatti vita ad una stabile struttura di impresa collettiva, la quale, oltre a presentare una propria soggettività giuridica con autonomia anche patrimoniale, rimane distinta e autonoma rispetto alle aziende dei singoli imprenditori ed è strutturata, quale azienda consortile, per eseguire, anche in proprio (ossia senza l’ausilio necessario delle strutture imprenditoriali delle consorziate), le prestazioni affidate a mezzo del contratto (Cons. St., sez. VI, 13 ottobre 2020, n. 6165). 
Proprio sulla base di questa impostazione, la Corte di Giustizia UE (C-376/08, 23 dicembre 2009) è giunta ad ammettere la contemporanea partecipazione alla medesima gara del consorzio stabile e della consorziata, ove quest’ultima non sia stata designata per l’esecuzione del contratto e non abbia pertanto concordato la presentazione dell’offerta (Cons. St., sez. III, 4 febbraio 2019, n. 865). 
Tanto chiarito sul versante della natura giuridica del consorzio stabile, giova fare un ulteriore cenno esplicativo al cd. meccanismo di qualificazione alla “rinfusa” che ha segnatamente caratterizzato la vicenda in causa. 
Trattasi del portato dell’art. 31, comma 1, d.lgs. 19 aprile 2017, n. 56, vigente all’epoca dei fatti di causa, per il quale: “I consorzi di cui agli artt. 45, comma 2, lettera c) e 46, comma 1, lettera f), al fine della qualificazione, possono utilizzare sia i requisiti di qualificazione maturati in proprio, sia quelli posseduti dalle singole imprese consorziate designate per l’esecuzione delle prestazioni, sia, mediante avvalimento, quelli delle singole imprese consorziate non designate per l’esecuzione del contratto. Con le linee guida dell’Anac di cui all’art. 84, comma 2, sono stabiliti, ai fini della qualificazione, i criteri per l’imputazione delle prestazioni eseguite al consorzio o ai singoli consorziati che eseguono le prestazioni”. 
La disposizione ha avuto vigore sino al 2019. L'art. 1, comma 20, lett. l), n. 1), d.l. 18 aprile 2019, n. 32, convertito, con modificazioni, dalla l. 14 giugno 2019, n. 55, ha eliminato tale regola, ripristinando l’originaria e limitata perimetrazione del cd. cumulo alla rinfusa ai soli aspetti relativi alla “disponibilità delle attrezzature e dei mezzi d'opera, nonché all'organico medio annuo”, i quali sono “computati cumulativamente in capo al consorzio ancorché posseduti dalle singole imprese consorziate”. 
Siffatto peculiare meccanismo (si ribadisce, esteso all’epoca dei fatti di causa anche ai requisiti di qualificazione, ma oggi limitato ad attrezzature, mezzi d'opera e organico medio annuo) ha radici nella natura del consorzio stabile e si giustifica in ragione: a) del patto consortile, comunque caratterizzato dalla causa mutualistica; b) del rapporto duraturo ed improntato a stretta collaborazione tra le consorziate avente come fine “una comune struttura di impresa”.  
Quanto sopra, se è vero in via generale in relazione al cumulo di alcuni requisiti necessari alla partecipazione, necessita invece di un distinguo, ai diversi fini dei legami che si instaurano nell’ambito della gara, tra consorzio stabile e consorziate, a seconda se queste ultime siano o meno designate per l’esecuzione dei lavori.  
Solo le consorziate designate per l’esecuzione dei lavori partecipano alla gara e concordano l’offerta, assumendo una responsabilità in solido con il consorzio stabile nei confronti della stazione appaltante (art. 47 comma 2, del codice dei contratti). Per le altre il consorzio si limita a mutuare, ex lege, i requisiti oggettivi, senza che da ciò discenda alcuna vincolo di responsabilità solidale per l’eventuale mancata o erronea esecuzione dell’appalto. 
Si è dinanzi, in quest’ultimo caso, ad un rapporto molto simile a quello dell’avvalimento (non a caso espressamente denominato tale dalla vecchia versione dell’art. 47 comma 2, ratione temporis applicabile), anche se, per certi versi, meno intenso: da una parte, infatti, il consorziato presta i requisiti senza partecipare all’offerta, similmente all’impresa avvalsa (senza bisogno di dichiarazioni, soccorrendo la “comune struttura di impresa” e il disposto di legge), dall’altra, pur facendo ciò, rimane esente da responsabilità (diversamente dall’impresa avvalsa).  
Una forma di avvalimento attenuata dall’assenza di responsabilità dunque.  
Questa constatazione, se intermediata attraverso l’elaborazione logica, è di per sé sufficiente a giustificare l’applicazione alla fattispecie in esame dell’art. 89 comma 3 del codice dei contratti. 
A mente della disposizione citata, infatti la stazione appaltante (in luogo di disporre l’esclusione in cui inesorabilmente incorrerebbe un concorrente nell’ambito di un raggruppamento o di un consorzio ordinario o stabile) impone all'operatore economico di “sostituire” i soggetti di cui si avvale “che non soddisfano un pertinente criterio di selezione o per i quali sussistono motivi obbligatori di esclusione”. Ergo, se è possibile, in via eccezionale, sostituire il soggetto legato da un rapporto di avvalimento, a fortiori dev’essere possibile sostituire il consorziato nei confronti del quale sussiste un vincolo che rispetto all’avvalimento è meno intenso.  
Del resto, che questa sia la soluzione per colmare la lacuna normativa esistente, ed evidenziata dall’ordinanza di rimessione, per il caso del consorziato non designato per l’esecuzione, trova piena conferma nell’ampia formulazione dell’art. 63 della direttiva 2014/24/UE, il quale, nel disciplinare l’avvalimento, vi ricomprende tutti i casi in cui un operatore economico, per un determinato appalto, fa “affidamento sulle capacità di altri soggetti, a prescindere dalla natura giuridica dei suoi legami con questi ultimi”, senza dare rilevanza qualificante alla responsabilità solidale dei soggetti avvalsi. Circostanza, quest’ultima, rimessa piuttosto dalla direttiva all’eventuale decisione discrezionale dell’amministrazione aggiudicatrice (l’amministrazione aggiudicatrice “può esigere” che l’operatore economico e i soggetti di cui sopra siano solidalmente responsabili dell’esecuzione del contratto, recita l’art. 63 cit.), anche se poi tradottasi in un precetto di legge in sede di recepimento nell’ordinamento italiano (art. 89, comma 5, codice dei contratti). 
Non v’è ragione, dunque, per riservare al consorzio che si avvale dei requisiti di un consorziato “non designato”, un trattamento diverso da quello riservato ad un qualunque partecipante, singolo o associato, che ricorre all’avvalimento. Nell’uno, come nell’altro caso, in virtù dell’art. 89 comma 3 del codice dei contratti, ove il requisito “prestato” venga meno, l’impresa avvalsa potrà, rectius, dovrà essere sostituita. 
In risposta alle preoccupazioni manifestate dal Collegio rimettente, e al fine di garantire chiarezza e certezza al quadro esegetico complessivo, può aggiungersi che la chiave interpretativa innanzi delineata non tocca la perdurante validità del principio di necessaria continuità nel possesso dei requisiti, affermato dall’Adunanza Plenaria con sentenza 8/2015, né il più generale principio di immodificabilità soggettiva del concorrente (salvi i casi previsti della legge nel caso di raggruppamento temporaneo di imprese). 
Con tale decisione l’Adunanza, ribadendo il portato della costante giurisprudenza antecedente, ha affermato il principio generale, secondo cui “il possesso dei requisiti di ammissione si impone a partire dall'atto di presentazione della domanda di partecipazione e per tutta la durata della procedura di evidenza pubblica”; chiarendo che “per esigenze di trasparenza e di certezza del diritto, che non collidono col pur rilevante principio del favor partecipationis, la verifica del possesso, da parte del soggetto concorrente (ancor prima che aggiudicatario), dei requisiti di partecipazione alla gara deve ritenersi immanente all’intero procedimento di evidenza pubblica, a prescindere dalla indicazione, da parte del legislatore, di specifiche fasi espressamente dedicate alla verifica stessa, quali quelle di cui all’art. 11, comma 8, ed all’art. 48, d.lgs. n. 163 del 2006”. 
Trattasi di un principio del quale, a valle dell’Adunanza Plenaria citata, nessuno più dubita, e che merita piena adesione anche oggi, in questa sede. 
E’ pur vero che, nel caso allora deciso, l’Adunanza si spinse a precisare che sussiste “sul piano dell’accertamento dei requisiti di ordine generale e tecnico-professionali ed economici, una totale equiparazione tra gli operatori economici offerenti in via diretta e gli operatori economici in rapporto di avvalimento e dunque, in definitiva, fra i primi e l’imprenditore, che preferisca seguire la via del possesso mediato ed indiretto dei requisiti di partecipazione ad una gara”, con ciò lasciando chiaramente intendere che l’affermato principio di continuità dovesse valere anche per l’impresa avvalsa. 
Tuttavia detta ultima affermazione dev’essere letta nel quadro normativo, ratione temporis vigente, anche comunitario, che pacificamente escludeva la possibilità di una sostituzione dell’impresa rimasta priva di requisiti, a prescindere se essa fosse legata da un vincolo di associazione temporanea con l’aggiudicatario o da un più tenue rapporto di avvalimento (art. 44 della Dir. 31 marzo 2004, n. 2004/18/CE). 
Quel quadro normativo è mutato, e per il tramite del più volte citato art. 63 della direttiva 2014/24/UE, esso oggi pacificamente impone che il soggetto avvalso che nelle more del procedimento di gara o durante l’esecuzione del contratto perda i requisiti, venga sostituito. 
Dunque non v’è più motivo per discorrere, in relazione a tale peculiare fattispecie, di necessaria “continuità” nel possesso dei requisiti del concorrente che si avvale dell’apporto claudicante di terzi, a pena di esclusione.  
La sostituzione è appunto lo strumento nuovo e alternativo che, alla luce del principio di proporzionalità, consente quella continuità predicata dall’Adunanza Plenaria nel 2015, in tutti i casi in cui il concorrente si avvalga dell’ausilio di operatore terzi. Trattasi di un ""istituto del tutto innovativo"", secondo la definizione datane dal Consiglio Stato (sez. III, n. 5359 del 2015) e dalla Corte di Giustizia dell'Unione europea (C-223/16 del 14 settembre 2017, Casertana costruzioni s.r.l.).  
Esso restituisce al soggetto avvalso la sua vera natura di soggetto che presta i requisiti al concorrente, senza partecipare alla compagine e all’offerta da questa formulata e risponde all'esigenza, stimata superiore, di evitare l'esclusione del concorrente, singolo o associato, per ragioni a lui non direttamente riconducibili o imputabili. Esigenza quest’ultima evidentemente strumentale a stimolare il ricorso all'avvalimento: il concorrente, infatti, può contare sul fatto che, nel caso in cui l'ausiliaria non presenti o perda i requisiti prescritti, potrà procedere alla sua sostituzione senza il rischio di essere, solo per questa circostanza, estromesso automaticamente dalla procedura selettiva (Cons. Stato, sez. V, n. 69 del 2019; id. 2527 del 2018; 1101 del 2018). Link 
Di tale mutato quadro ha dato di recente atto l’ordinanza 20 marzo 2020, n. 2005, con la quale la terza sezione del Consiglio di Stato ha adito in via pregiudiziale la Corte di Giustizia dell’Unione europea proprio in relazione al meccanismo sostitutivo contemplato dall’art. 89, co. 3, del d.lgs. n. 50/2016, sostenendone la necessaria estensione, a termini del diritto dell’unione, a tutte le fattispecie di esclusione, a prescindere dai motivi (attualmente l’art. 89 comma 3 e la giurisprudenza escludono pacificamente che la sostituzione possa avvenire nel caso di dichiarazioni mendaci.",Contratti della Pubblica amministrazione
https://www.giustizia-amministrativa.it/web/guest/-/valutazione-delle-pubblicazioni-di-un-candidato-ad-una-procedura-di-attribuzione-dell-abilitazione-scientifica-nazionale-autovincolo-e-qualifica-di-ul,"
Valutazione delle pubblicazioni di un candidato ad una procedura di attribuzione dell’abilitazione scientifica nazionale, autovincolo e qualifica di ultimo autore
","N. 04928/2020 REG.PROV.COLL.
N. 05125/2018 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale per il  Lazio
(Sezione Terza)
ha pronunciato la presente
SENTENZA
sul ricorso numero di registro generale 5125 del 2018, proposto da Massimo La Deda, rappresentato e difeso dagli avvocati Alfredo Gualtieri, Demetrio Verbaro, con domicilio digitale come da PEC da Registri di Giustizia e domicilio eletto presso lo studio Giuseppe Cosco (Studio Nicolosi) in Roma, via Lima n. 28; 

contro
Ministero dell'Istruzione, Università e Ricerca non costituito in giudizio; Ministero dell'Istruzione dell'Universita' e della Ricerca, in persona del legale rappresentante pro tempore, rappresentato e difeso dall'Avvocatura Generale dello Stato, domiciliataria ex lege in Roma, via dei Portoghesi, 12; 

nei confronti
Enrica Fontananova non costituito in giudizio; 

per l'annullamento
previa misura cautelare, del giudizio di non idoneità (comunicato il 4 aprile 2018) e, quindi, di mancata abilitazione, a Professore universitario di Prima Fascia relativamente al Settore Concorsuale 03/B1 (Fondamenti delle Scienze Chimiche e Sistemi Inorganici), Bando D.D. 1532/2016.

Visti il ricorso e i relativi allegati;
Visto l'atto di costituzione in giudizio di Ministero dell'Istruzione dell'Universita' e della Ricerca;
Visti tutti gli atti della causa;
Relatore nell'Udienza pubblica del giorno 22 aprile 2020 il dott. Alfonso Graziano e uditi per le parti i difensori come specificato nel verbale;
Ritenuto e considerato in fatto e diritto quanto segue.

FATTO e DIRITTO
1. Con il ricorso in trattazione, depositato il 27 aprile 2018, il ricorrente, professore universitario di seconda fascia presso l’Università degli Studi della Calabria, impugna il giudizio collegiale e quelli individuali (doc. 2 del. produz. ricorr.) relativi alla procedura di valutazione di cui al bando approvato con D.D. n. 1532/2016 preordinata all’attribuzione dell’abilitazione scientifica nazionale per la prima fasica di insegnamento per il settore concorsuale 03/B1 – Fondamenti delle scienze chimiche e sistemi inorganici, a cui partecipava con domanda del 2.12.2017.
La riprovazione del candidato, che assume di aver traguardato, quanto agli indicatori dell’impatto della produzione, come risulta anche dal giudizio collegiale, “tutti e tre i valori soglia previsti dal D.M. n. 3602/2016, essendo nel caso specifico delle citazioni pari al doppio della soglia” e di possedere quattro titoli rispetto ai tre necessari, è dipesa, in sintesi, dall’avere la Commissione giudicato inadeguato il di lui contributo personale alle pubblicazioni allegate alla domanda, pur avendole giudicate di “qualità molto elevata”.

Estensivamente, la Commissione ha affermato che “Tuttavia si deve rilevare che il contributo individuale del candidato alle 16 pubblicazioni, tutte in collaborazione, non è accettabile, comparendo come primo autore in meno di un quarto dei casi ed autore corrispondente solo in due lavori. Le pubblicazioni presentate dal candidato La Deda sono quindi complessivamente di qualità molto elevata in relazione dal settore concorsuale, ma con un contributo personale non adeguato” (Giudizio collegiale, doc. 2 produz. ricorr., pag.2) cui segue la conclusione standard secondo cui la commissione unanimemente ritiene che il candidato presenti complessivamente pubblicazioni e titoli tali da non dimostrare una posizione riconosciuta nel panorama internazionale della ricerca e conseguentemente la  piena maturità scientifica  richiesta per le funzioni di professore di I fascia.
1.1. Si è costituita l’Amministrazione a mezzo della difesa erariale con memoria formale prodotta in data 1.6.2018 depositando altresì in resistenza al ricorso relazione del competente Direttore generale del Miur prot. n. 7134 del 1-06-2018.
1.2. Il ricorrente produceva memoria difensiva il 4.6.2018 e istanze di prelievo il 20.7.2018, il 30.10.2018 e il 12.6.2019.
1.3. All’Udienza di trattazione del merito del 22 aprile 2020 tenutasi in modalità da remoto ex art. 84, co.6, d.l. 17.3.2010, n. 18, il ricorso è stato trattenuto a sentenza.
2. Con il primo mezzo il ricorrente, rubricando violazione del criterio posto ex ante dalla commissione in ordine all’individuazione dei lavori in collaborazione e dei principi, elaborati dalla comunità scientifica e dalla giurisprudenza, sul rilievo della posizione di “ultimo autore”, avversa la valutazione di  non adeguatezza del contributo da lui fornito alle pubblicazioni  presentate e che ha costituito la ragione fondante l’impugnato diniego di conferimento dell’abilitazione scientifica alle funzioni di prima fascia, sostanzialmente lamentando che la commissione giudicatrice abbia disatteso il criterio specifico da essa stessa definito nel verbale di fissazione dei criteri valutazionali n. 1 del 10.11.2016 (Doc. 4 produzione ricorrente) in ordine all’apprezzamento del contributo individuale alle pubblicazioni coautorali, elevato dall’art. 4, lett. b) del D.M. n. 120/2016 a uno dei fondamentali fattori criteriali dai quali le commissioni a ciò deputate debbono inferie il giudizio sulla qualità delle pubblicazioni scientifiche prodotte dagli aspiranti all’attribuzione dell’abilitazione scientifica nazionale per ambedue le fasce di insegnamento universitario. 
In tale verbale la commissione, stabiliva che “valuterà i lavori in collaborazione secondo i seguenti criteri (…) ii) presenza come autore corrispondente, ultimo autore, primo autore”.

Sul punto il ricorrente, all’assunto espresso dalla Commissione nel gravato giudizio, secondo il quale tra le 16 pubblicazioni da lui presentate compare come primo autore suolo in 3 e come autore corrispondente in 2 su 16, oppone – come si vedrà, fondatamente – che l’organo valutatore ha omesso di considerare che oltre ai predetti ruoli da esso stesso indicati, egli ha svolto altresì il ruolo di “ultimo autore” in ben altre 8 pubblicazioni; invoca inoltre, precedenti della Sezione sulla necessaria considerazione da riconoscere a tale ruolo (tra i quali T.A.R. Lazio – Roma, Sez. III, n. 4272/2018) nella ricognizione del contributo alle pubblicazioni collettive.  
2.1. Ritiene la Sezione che la sintetizzata doglianza si presti a favorevole considerazione e debba conseguentemente essere accolta, consentendo di assorbirle il secondo motivo incentrato sul difetto di motivazione.
3. Giova ricordare in termini più generali in argomento, che l'art.4, D.M. 7 giugno 2016, n. 120, con specifico riguardo alla valutazione della produzione scientifica dei candidati e in particolare delle loro pubblicazioni, stabilisce che: “1. La Commissione valuta le pubblicazioni scientifiche presentate dai candidati ai sensi dell'articolo 7, secondo i seguenti criteri:


a) la coerenza con le tematiche del settore concorsuale o con tematiche interdisciplinari ad esso pertinenti;


b) l'apporto individuale nei lavori in collaborazione;


c) la qualità della produzione scientifica, valutata all'interno del panorama nazionale e internazionale della ricerca, sulla base dell'originalità, del rigore metodologico e del carattere innovativo;


d) la collocazione editoriale dei prodotti scientifici presso editori, collane o riviste di rilievo nazionale o internazionale che utilizzino procedure trasparenti di valutazione della qualità del prodotto da pubblicare;


e) il numero e il tipo delle pubblicazioni presentate nonché la continuità della produzione scientifica sotto il profilo temporale;


f) la rilevanza delle pubblicazioni all'interno del settore concorsuale, tenuto conto delle specifiche caratteristiche dello stesso e dei settori scientifico-disciplinari ricompresi"".

La minuziosità del riportato dettato normativo in ordine ai contenuti della motivazione del giudizio sulla bontà delle pubblicazioni e sulla loro idoneità o meno a sorreggere un giudizio di meritevolezza dell’abilitazione ovvero, a fortiori, di diniego della stessa, induce ad affermare che l'apposita Commissione, nel formulare tale giudizio deve esternare congruamente le ragioni del suo convincimento. 
3.1. L’orientamento della Sezione, anche nelle sue articolazioni interne, oltre a riconoscere l’autonomia del vaglio d’idoneità relativo a ciascuno dei requisiti che permettono di ottenere l’Abilitazione Scientifica Nazionale, afferma che “b) in tale contesto, (…) stante la natura ampiamente discrezionale del giudizio della Commissione, specie per quanto concerne la qualità delle pubblicazioni da valutare sulla base dell'originalità, del rigore metodologico e del carattere innovativo delle stesse e la loro rilevanza all'interno del settore concorsuale, è necessario che un eventuale giudizio negativo debba essere congruamente motivato, non potendo la Commissione limitarsi a richiamare tout court la non sussistenza del criterio previsto; 


c) in particolare, occorre procedere sia ad una sintetica descrizione delle pubblicazioni presentate sia ad un sintetico esame delle stesse, che non tutte le Commissioni svolgono, ed individuare chiaramente le ragioni che hanno giustificato la formulazione del giudizio negativo; 


d) in sostanza se il giudizio negativo sulle pubblicazioni, in ordine alla mancanza di originalità delle stesse e alla carenza di impatto significativo nella comunità scientifica di riferimento, rappresenta l’esito di una valutazione discrezionale è necessario, al fine di giustificare la legittima adozione di un simile giudizio, che siano anche sinteticamente indicati i relativi presupposti, dato che in caso contrario la motivazione risulta essere del tutto apodittica e non consentirebbe di valutarne l’intrinseca logicità” (T.A.R. Lazio – Roma, Sez. III Bis, n.7793/2018 e n.8115/2018)”.
Un sintetica descrizione del contenuto delle pubblicazioni è, invero, imposta dall’art. 8, co. 6 del d.P.R. 4 aprile 2016, n. 95, a termini del quale “La commissione formula la valutazione con motivato giudizio espresso sulla base di criteri, parametri e indicatori differenziati per funzioni e per settore concorsuale, definiti ai sensi dell'articolo 4, comma 1, e fondato sulla valutazione dei titoli e delle pubblicazioni scientifiche presentati da ciascun candidato, previa sintetica descrizione del contributo individuale alle attività di ricerca e sviluppo svolte”.

Quest’ultimo inciso obbliga le Commissioni giudicatrici all’effettuazione di una sintetica descrizione del contenuto anche delle pubblicazioni, nel che si risolve la locuzione normativa che fa cenno al “contributo individuale alle attività di ricerca” essendo la pubblicazione il portato di un’attività di ricerca.
Da tale norma la Sezione ha infatti desunto il principio per cui “nel valutare le pubblicazioni scientifiche di un candidato ad una procedura di attribuzione dell’ASN, la commissione deve, in ossequio al dettato normativo ispirato alla riduzione della discrezionalità e ad un suo ancoraggio a parametri obiettivi e riscontrabili, procedere ad una sintetica descrizione del contenuto di ciascuna pubblicazione per poi inferirne con adeguato riferimento a specifici aspetti del contenuto medesimo, il carattere non originale o non innovativo ovvero l’assenza di rigore metodologico”(T.A.R. Lazio – Roma, Sez. III Bis, 9 ottobre 2019, n. 11658).
Giova altresì segnalare il precedente secondo il quale “il giudizio finale negativo secondo il quale “la produzione scientifica è ritenuta di qualità non elevata sotto il profilo del livello di originalità e del rigore metodologico ovvero che “Il lavoro si risolve in un esame essenzialmente compilativo” per risultare coerente e intellegibile nonché controllabile a posteriori in sede giurisdizionale, avrebbe dovuto svolgere le adeguate considerazioni motive e il percorso logico, illustrando gli elementi contenutistici della produzione pubblicistica ed in particolare delle monografie, in forza dei quali queste ultime presenterebbero aspetti di mera descrittività e si caratterizzerebbero per il taglio compilativo e non originale.” (T.A.R. Lazio – Roma, Sez. III bis, 30 gennaio 2019, n. 1203, passata in giudicato).
3.2. Merita inoltre anche di essere richiamato, in tema di maggiore latitudine della motivazione che deve corredare l’eventuale giudizio di non idoneità, in particolare allorché un candidato all’abilitazione traguardi le tre “mediane”, anche le coordinate ermeneutiche condivisibilmente disegnate in argomento dal Giudice d’appello che ha puntualizzato che “Secondo il consolidato orientamento di questa Sezione, a fronte del superamento di tre ‘mediane’, la commissione deve indicare in maniera analitica e rigorosa i motivi per i quali l’interessato non può conseguire l’abilitazione a professore. In particolare, si è precisato che la commissione deve motivare analiticamente (in modo rafforzato, proprio per il constatato superamento delle tre ‘mediane’) la valutazione del candidato, che già di per sé deve essere stata condotta in modo analitico (v., ex plurimis, Cons. Stato, Sez. VI, 3 ottobre 2017, n. 4596; id., 19 gennaio 2017, n. 226; id., 26 maggio 2015, n. 2665)” (Consiglio di Stato, Sez. VI, 14 aprile 2018 n. 2224). 
Nei medesimi sensi si è pronunciata più volte anche la Sezione (ex multis, T.A.R. Lazio – Roma, Sez. III, 15 giugno 2018, n. 6722). 
4. Venendo in medias res, riscontra in punto di fatto il Collegio nella produzione agli atti di causa che con il verbale di predeterminazione e ulteriore specificazione dei criteri di valutazione, la commissione stessa stabiliva che “Ai sensi dell’articolo 8, comma 1 del D.P.R. n. 95/2016, nei limiti e secondo quanto previsto dal D.M. n. 120/12016 […] ritiene opportuno precisare le seguenti modalità di valutazione delle pubblicazioni scientifiche di cui all’articolo 7 del DM 120/2016: ii) presenza come autore corrispondente, ultimo autore, primo autore” (Verbale n. 1 del 10.11.2016 (Doc. 4 produzione ricorrente, pag. 5). 
Siffatta specificazione ha quindi costituito sede e fonte di autovincolo prudentemente allestito dalla commissione alla stessa sua funzione giudicatrice, nell’ottica del perseguimento della determinatezza e della riduzione della discrezionalità dell’attività valutazionale voluta dal legislatore, all’insegna dell’imparzialità e della trasparenza della procedure intese all’attribuzione dell’abilitazione scientifica introdotte nell’ordinamento universitario con la L. n. 240/2010.
4.1. Tale essendo la funzione da annettere all’avvenuta elaborazione di criteri, rectius, sub – criteri, di specificazione del criterio normativo di cui alla lett. b dell’art. 4 del D.M. n. 120/2016, vale a dire “l’apporto individuale nei lavori in collaborazione”, elevato da questa norma ad ineludibile ingrediente da acclararsi in un lavoro scientifico onde arguirne la qualità, ne consegue che l’ulteriore criterio, “ii) presenza come autore corrispondente, ultimo autore, primo autore” saggiamente predisposto in via di affinamento dalla Commissione per la procedura all’esame, si atteggia, mutuando le definizioni tipiche del diritto degli appalti pubblici, a “criterio motivazionale” o ulteriore “sub – criterio” (alla stessa stregua dei pregressi criteri motivazionali che l’art. 83, comma 4 del d.gs n. 163/2006 nella versione originaria consentiva alle commissioni di gara).
Il sub criterio ovvero anche criterio motivazionale coniato dalla commissione nel caso di specie con la riportata lett. ii) di pag. 5 del verbale n. 1/2016, individua quindi, con carattere di speciale regula iuris, le concrete fattispecie nelle quali può profilarsi, e in costanza della cui emersione deve essere estrapolato, “l’apporto individuale” di un candidato ai lavori collettanei. 
La Commissione dunque, operando quelle precisazioni, ha in sostanza forgiato concrete specificazioni del contributo di ogni coautore, le quali, stante la natura di lex specialis che va annessa all’atto generale di fissazione dei criteri della procedura di cui al verbale n. 11/2016, assurgono a qualificazioni paranormative della figura del singolo autore, fungendo in ultima analisi da autovincolo alla discrezionalità tecnica dispieganda nella ricognizione dell’ “apporto individuale” che costituisce uno dei sei criteri normativamente sanciti dall’art. 4, DM. n. 120/2016 per la valutazione delle pubblicazioni nelle procedure di conferimento dell’abilitazione scientifica per entrambe le fasce.
4.1.1. Il tenore testuale della “scomposizione” in tal modo operata dalla Commissione nel verbale in disamina dei casi in cui si ravvisa l’apporto individuale in termini di “presenza come autore corrispondente, ultimo autore, primo autore”, induce, inoltre, a ritenere insussistente e non predicabile una graduazione ovvero un ordine di importanza tra le predette qualificazioni, che appaiono infatti tra loro giustapposte in guisa da possedere tutte la stessa rilevanza.
4.2. Orbene, la partecipazione ad un’opera quale “ultimo autore”, tra l’altro figurante subito dopo quella di “autore corrispondente” e prima dello stesso “primo autore”, è stata pertanto elevata in sede di autovincolo dalla Commissione nell’atto di fissazione dei criteri motivazionali, ad elemento caratterizzante l’apporto individuale, in situazione di equiordinazione rispetto alle altre figure autorali.   
Era dunque fatto obbligo alla Commissione di attenersi al delineato vincolo autoimposto e di tenere conseguentemente conto e in ugual misura, ai fini dell’accertamento dell’apporto individuale ad un’opera collettanea presentata da un candidato, della partecipazione ad essa sia come “autore corrispondente” e “primo autore”, sia come “ultimo autore”, non emergendo oltretutto dalla delineata specificazioni delle posizioni operata dalla Commissione con il verbale all’esame, indizi deponenti per una graduazione di siffatte qualificazioni.
4.3. Illegittimamente pertanto, in violazione di un autovincolo assurgente a precisa regula iuris, la Commissione ha omesso di considerare nell’accertamento dell’apporto individuale del prof. La  Deda ricorrente, le numerose sue partecipazioni in veste di “ultimo autore” alle pubblicazioni coautorali presentate a corredo dalla sua domanda di attribuzione dell’abilitazione scientifica per la prima fascia di docenza universitaria.
4.3.1. Al riguardo, sul piano della prova, consentitamente supplendo sul punto all’omessa precisazione della difesa ricorrente di quali siano tali pubblicazioni, riscontra il Collegio che dall’elenco delle pubblicazioni scientifiche di cui all’art.7. D.M. n. 120/2016 (Doc.3 produz. ricorr., pagg. 2-4) allegato all’istanza di partecipazione alla procedura per cui è causa, il prof. La Deda compare come ultimo autore nei lavori che seguono, secondo la numerazione di cui all’elenco: n. 3, Articolo in rivista (2014); n. 4, Articolo in rivista (2014), n. 5, Articolo in rivista (2012); 7, Articolo in rivista (2011); 10, articolo in rivista (2009); 11, Articolo i rivista (2008); 15, Articolo in rivista (2004);16, Articolo in rivista (2002). 
4.4. Trattasi dunque di otto lavori nei quali il ricorrente figura tra gli autori indicati prima del titolo e vi figura per ultimo. L’avere la Commissione obliterato detta partecipazione del ricorrente alla redazione degli stessi, si traduce, come dianzi avvertito, in una violazione di un di autovincolo nell’attività di giudizio, entrato a comporre la lex specialis della procedura in via di autonormazione e non per via eteronoma, originando da una precisa opzione di autoregolazione operata dalla commissione in sede di specificazione dei criteri, in ossequio al disposto dell’art. 8, comma 1, del regolamento di cui al D.P.R. n. 95/2016. 
5. Pertanto, giova ricapitolare, la delineata natura della statuizione predisposta dalla Commissione giudicatrice che, si ricordi, opera in qualità di organismo tecnico della stessa Amministrazione in virtù un rapporto di immedesimazione organica che connette in via diretta a quest’ultima gli atti da esso adottati nell’esercizio delle funzioni per le quali è stato nominato, statuizione di cui al verbale n. 1/2016, pag.5., secondo la quale “Ai sensi dell’articolo 8, comma 1 del D.P.R. n. 95/2016, nei limiti e secondo quanto previsto dal D.M. n. 120/12016 […] ritiene opportuno precisare le seguenti modalità di valutazione delle pubblicazioni scientifiche di cui all’articolo 7 del DM 120/2016: ii) presenza come autore corrispondente, ultimo autore, primo autore”, ha elevato la condizione di “ultimo autore” a sub criterio vincolante, poiché la Commissione, attraverso tale statuizione ovvero autonorma, ha espressamente elevato l’essere “ultimo autore” a una delle tre manifestazioni fenomeniche in cui poteva prendere forma il contributo di un autore ad un’opera coautorale.
Il rispetto di siffatta norma della lex specialis si imponeva, dunque, nella stessa misura che tutte le altre disposizioni disciplinanti la procedura, al pari delle norme dei bandi di gara nelle procedure ad evidenza pubblica o degli atti di fissazione delle griglie dei criteri di attribuzione dei punteggi, senza facoltà, per radicata giurisprudenza, di disapplicazione da parte della commissione.
5.1. La conseguenza applicativa della ricostruita natura da riconoscere alla declaratoria di cui alla ridetta previsione del verbale n. 1/2016 è di non poco conto ai fini della decisione che il Collegio assume, in quanto, stante la tratteggiata imperatività in via autonoma e non eteronoma della prescrizione in questione e della condizione di “ultimo autore” da essa riveniente, non occorre invocare per la diagnosi di illegittimità in parte qua dei giudizi impugnati, la giurisprudenza citata dal ricorrente, che ha disegnato la rilevanza dell’ultimo autore nelle opere collettanee imponendone la considerazione. I provvedimenti impugnati confliggono infatti, come si è sopra spiegato, direttamente con la ridetta norma prefissata dalla Commissione stessa in sede di autovincolo il 10 novembre 2016 quale specifica regula iuris della procedura per cui è causa
5.1.1.Conviene tuttavia rammentare che la Sezione, anche nella sua articolazione interna, ha evidenziato l’importanza dell’ultimo autore, essendo egli “colui che provvede alla supervisione delle attività e si fa garante dello standard qualitativo della struttura che ha ospitato i lavori (T.A.R. Lazio – Roma, Sez. III Bis, 13 luglio 2016, n. 8076, correttamente citata dal ricorrente); puntualizzando altresì che “Lo stesso difetto di motivazione è riscontrabile poi con riferimento al giudizio di “scarso apporto individuale”, in quanto non risulta smentito che il ricorrente, in relazione alle pubblicazioni presentate nell’ambito della procedura di cui trattasi, figuri quale primo e/o ultimo autore (circostanza che, di norma, costituisce il segnale di un apporto partecipativo di rilievo nella redazione” (T.A.R. Lazio – Roma, Sez. III, 1 agosto 2016, n. 8903; in terminis, adde T.A.R. Lazio – Roma, Sez. III, n. 3330/2016).
Conclusivamente, non poteva pertanto la Commissione omettere di tener conto, nella ricognizione dell’apporto individuale fornito dal candidato odierno ricorrente ai lavori svolti in collaborazione, al ruolo da lui svolo quale “ultimo autore” nelle suindicate 8 pubblicazioni, rivelandosi conseguentemente illegittimo il giudizio collegiale finale nonché quelli individuali, nella parte in cui si afferma che le pubblicazioni de prof. La Deda, malgrado siano “complessivamente dì qualità molto elevata”, tuttavia sono “con un contributo personale non adeguato”, stante l’erroneità, per violazione della norma di autovincolo di cui a pag. 5 del verbale n. 1/2016 sopra riportata, dell’assunto “Tuttavia si deve rilevare che il contributo individuale del candidato alle 16 pubblicazioni, tutte il collaborazione, non è accettabile, comparendo come primo autore in meno di un quarto dei casi ed autore corrispondente solo in due lavori” .

6. In definitiva, sulla scorta delle considerazioni svolte il primo motivo di ricorso si profila fondato e comportano l’accoglimento del ricorso, con assorbimento del secondo
7. Ne consegue che in ossequio al principio di matrice civilistica dello utile per inutile non vitiatur, che nel diritto amministrativo declina nella nota acquisizione secondo cui il procedimento amministrativo, salvi i casi in cui risulti radicalmente viziato ab imis, riparte e deve essere rinnovato a partire dal segmento giudicato illegittimo dal Giudice amministrativo e travolto con la sentenza di annullamento, il giudizio collegiale e quelli individuali impugnati, vanno tenuti fermi e sortiscono invulnerati dalla presente Sentenza demolitoria, relativamente al giudizio largamente positivo espresso sui titoli, sul superamento dei valori soglia, sulla valutazione secondo cui “Le pubblicazioni presentate dal candidato La Deda sono quindi complessivamente di qualità molto elevata in relazione dal settore concorsuale” e su quante altre valutazioni positive sono state formulate.
7.1. I giudizi gravati devono invece essere annullati relativamente sia alla premessa da cui muovono e testé riportata, che riguardo alla conclusione, costituente la ragione dell’impugnato diniego di abilitazione (che deve essere annullato) secondo la quale le pubblicazioni stesse si presentano “con contributo personale non adeguato”.

7.2. L’attività rinnovatoria conseguente alla presente sentenza può pertanto essere affidata alla stessa Commissione, la quale non ha margini di valutazione discrezionale sul punto, stante il carattere di pura legittimità del sindacato condotto dal Collegio sulla soggetta questione, alla stregua di un’operazione di sillogismo aristotelico. 
8. Ai sensi dell’art 34, comma 1, lettere c) ed e), c.p.a., in esecuzione della presente Sentenza l’Amministrazione, in persona della stessa Commissione, previa sua riconvocazione da parte del competente Direttore generale del Miur, dovrà rimuovere l’unico ostacolo costituito dall’errato presupposto, che il Tribunale giudica non sussistente, del carattere non adeguato dell’apporto individuale alle pubblicazioni, illegittimamente frapposto all’attribuzione al prof. Massimo La Deda dell’abilitazione scientifica nazionale alle funzioni di Professore universitario di prima fascia per il settore concorsuale  03/B1 – Fondamenti delle Scienze chimiche e sistemi inorganici.
8.1. Il cennato procedimento dovrà essere concluso e il conseguente giudizio finale adottato, entro giorni 45 (quarantacinque) dalla notifica, a cura di parte ricorrente, della presente Sentenza.
8.2.Le spese di lite seguono debbono accedere all’ordinario canone di riparto fondato sulla soccombenza e vanno poste a carico dell’Amministrazione resistente, nella misura liquidata in dispositivo.
P.Q.M.
Il Tribunale Amministrativo Regionale per il Lazio (Sezione Terza), definitivamente pronunciando sul ricorso, come in epigrafe proposto, lo Accoglie e per l’effetto Annulla i giudizi impugnati, nei sensi e con gli effetti di cui in motivazione.
Condanna il  Miur a corrispondere al ricorrente le spese di lite, che liquida in € 3.000,00 (tremila) oltre accessori di legge e rimborso del contributo unificato.
Ordina che la presente Sentenza sia eseguita dall'Autorità amministrativa.
Così deciso in Roma nella Camera di consiglio del giorno 22 aprile 2020 in videoconferenza con modalità da remoto ex art. 85, co. 6, d.l. 17 marzo 2018, n. 18, con l'intervento dei Magistrati:


Giuseppe Daniele,	Presidente
Alfonso Graziano,	Consigliere, Estensore
Claudio Vallorani,	Primo Referendario

Giuseppe Daniele,	Presidente
Alfonso Graziano,	Consigliere, Estensore
Claudio Vallorani,	Primo Referendario



IL SEGRETARIO
","Università degli studi – Professore ordinario e associato - Abilitazione scientifica nazionale - Pubblicazioni scientifiche – Valutazione – Criterio. 
 
Università degli studi – Professore ordinario e associato - Abilitazione scientifica nazionale - Pubblicazioni scientifiche – Giudizio negativo - Esame essenzialmente compilativo – Motivazione.
 
Università degli studi – Professore ordinario e associato - Abilitazione scientifica nazionale - Pubblicazioni scientifiche – Criteri di valutazione – Autovincolo.
 
Università degli studi – Professore ordinario e associato - Abilitazione scientifica nazionale - Pubblicazioni scientifiche – Valutazione – Presenza come autore corrispondente, ultimo autore, primo autore – É criterio motivazionale.
 
           Nel valutare le pubblicazioni scientifiche di un candidato ad una procedura di attribuzione dell’abilitazione scientifica nazionale di professore di prima fascia, la commissione deve, in ossequio al dettato normativo ispirato alla riduzione della discrezionalità e ad un suo ancoraggio a parametri obiettivi e riscontrabili, procedere ad una sintetica descrizione del contenuto di ciascuna pubblicazione per poi inferirne con adeguato riferimento a specifici aspetti del contenuto medesimo, il carattere non originale o non innovativo (1).
 
          In sede di valutazione delle pubblicazioni scientifiche di un candidato ad una procedura di attribuzione dell’abilitazione scientifica nazionale di professore di prima fascia il giudizio negativo secondo cui le pubblicazioni si risolvono “in un esame essenzialmente compilativo”, per risultare coerente e intellegibile nonché controllabile a posteriori in sede giurisdizionale, deve svolgere le adeguate considerazioni motive e il percorso logico, illustrando gli elementi contenutistici della produzione pubblicistica ed in particolare delle monografie, in forza dei quali queste ultime presenterebbero aspetti di mera descrittività e si caratterizzerebbero per il taglio compilativo e non originale (2).
 
          Ove con il verbale di predeterminazione e ulteriore specificazione dei criteri di valutazione in sede di procedura di attribuzione dell’abilitazione scientifica nazionale di professore di prima fascia, la commissione che ai sensi dell’art. 8, comma 1, d.P.R. n. 95 del 2016, nei limiti e secondo quanto previsto dal d.m. n. 120 del 2016 precisi le figure autorali o coautorali delle pubblicazioni scientifiche di cui all’art. 7, d.m. n. 120 del 2016, indicandole in “autore corrispondente”, “ultimo autore, “primo autore”, il verbale costituisce sede e fonte di un autovincolo prudentemente allestito dalla commissione alla stessa sua funzione giudicatrice, nell’ottica della riduzione della discrezionalità dell’attività valutazionale voluta dal legislatore, all’insegna dell’imparzialità e della trasparenza della procedure intese all’attribuzione dell’abilitazione scientifica introdotte nell’ordinamento universitario con la l. n. 240 del 2010 (3).
 
          In sede di valutazione delle pubblicazioni scientifiche di un candidato ad una procedura di attribuzione dell’abilitazione scientifica nazionale di professore di prima fascia le qualifiche coautorali in tal modo coniate, sono equiordinate e pertanto, illegittimamente, i violazione di una noma di autovincolo, la Commissione non valuta le pubblicazioni presentate da un candidato al conferimento dell’abilitazione scientifica nazionale di prima o seconda fascia, che figuri coautore di esse quale “ultimo autore” ma solo quelle di cui è “primo autore” o “autore corrispondente”, ai fini del criterio normativo di cui alla lett. b dell’art. 4, d.m. n. 120 del 2016, ossia “l’apporto individuale nei lavori in collaborazione”, elevato da questa norma ad ineludibile ingrediente da acclararsi in un lavoro scientifico onde arguirne la qualità; pertanto, l’ulteriore criterio, “ii) presenza come autore corrispondente, ultimo autore, primo autore” predisposto in via di affinamento dalla Commissione per la procedura ideoneativa in questione, si atteggia, mutuando le definizioni tipiche del diritto degli appalti pubblici, a “criterio motivazionale” o ulteriore “sub – criterio” (alla stessa stregua dei pregressi criteri motivazionali che l’art. 83, comma 4, d.gs n. 163 del 2006 nella versione originaria consentiva alle commissioni di gara di elaborare) (4).
 
 
(1) Ha ricordato la Sezione che una sintetica descrizione del contenuto delle pubblicazioni è, invero, imposta dall’art. 8, comma 6, d.P.R. 4 aprile 2016, n. 95, a termini del quale “La commissione formula la valutazione con motivato giudizio espresso sulla base di criteri, parametri e indicatori differenziati per funzioni e per settore concorsuale, definiti ai sensi dell'articolo 4, comma 1, e fondato sulla valutazione dei titoli e delle pubblicazioni scientifiche presentati da ciascun candidato, previa sintetica descrizione del contributo individuale alle attività di ricerca e sviluppo svolte”.
Quest’ultimo inciso obbliga le Commissioni giudicatrici all’effettuazione di una sintetica descrizione del contenuto anche delle pubblicazioni, nel che si risolve la locuzione normativa che fa cenno al “contributo individuale alle attività di ricerca” essendo la pubblicazione il portato di un’attività di ricerca.
Da tale norma la Sezione ha infatti desunto il principio per cui “nel valutare le pubblicazioni scientifiche di un candidato ad una procedura di attribuzione dell’ASN, la commissione deve, in ossequio al dettato normativo ispirato alla riduzione della discrezionalità e ad un suo ancoraggio a parametri obiettivi e riscontrabili, procedere ad una sintetica descrizione del contenuto di ciascuna pubblicazione per poi inferirne con adeguato riferimento a specifici aspetti del contenuto medesimo, il carattere non originale o non innovativo ovvero l’assenza di rigore metodologico” (Tar Lazio, sez. III bis, 9 ottobre 2019, n. 11658).
Giova altresì segnalare il precedente secondo il quale “il giudizio finale negativo secondo il quale “la produzione scientifica è ritenuta di qualità non elevata sotto il profilo del livello di originalità e del rigore metodologico ovvero che “Il lavoro si risolve in un esame essenzialmente compilativo” per risultare coerente e intellegibile nonché controllabile a posteriori in sede giurisdizionale, avrebbe dovuto svolgere le adeguate considerazioni motive e il percorso logico, illustrando gli elementi contenutistici della produzione pubblicistica ed in particolare delle monografie, in forza dei quali queste ultime presenterebbero aspetti di mera descrittività e si caratterizzerebbero per il taglio compilativo e non originale.” (Tar Lazio, sez. III bis, 30 gennaio 2019, n. 1203).
 
(2) In tema di maggiore latitudine della motivazione che deve corredare l’eventuale giudizio di non idoneità, in particolare allorché un candidato all’abilitazione traguardi le tre “mediane”, anche le coordinate ermeneutiche condivisibilmente disegnate in argomento dal Giudice d’appello che ha puntualizzato che “a fronte del superamento di tre ‘mediane’, la commissione deve indicare in maniera analitica e rigorosa i motivi per i quali l’interessato non può conseguire l’abilitazione a professore. In particolare, si è precisato che la commissione deve motivare analiticamente (in modo rafforzato, proprio per il constatato superamento delle tre ‘mediane’) la valutazione del candidato, che già di per sé deve essere stata condotta in modo analitico (Cons. St., sez. VI, 3 ottobre 2017, n. 4596; id. 19 gennaio 2017, n. 226; id. 26 maggio 2015, n. 2665; id. 14 aprile 2018 n. 2224).
 
(3) Ha chiarito la Sezione che nel caso di specie il verbale di predeterminazione e ulteriore specificazione dei criteri di valutazione, la commissione stessa stabiliva che “Ai sensi dell’art.8, comma 1, d.P.R. n. 95 del 2016, nei limiti e secondo quanto previsto dal d.m. n. 120 del 2016 […] ritiene opportuno precisare le seguenti modalità di valutazione delle pubblicazioni scientifiche di cui all’art. 7, d.m. n.  120 del 2016: ii) presenza come autore corrispondente, ultimo autore, primo autore”.
Siffatta specificazione ha quindi costituito sede e fonte di autovincolo prudentemente allestito dalla commissione alla stessa sua funzione giudicatrice, nell’ottica del perseguimento della determinatezza e della riduzione della discrezionalità dell’attività valutazionale voluta dal legislatore, all’insegna dell’imparzialità e della trasparenza della procedure intese all’attribuzione dell’abilitazione scientifica introdotte nell’ordinamento universitario con la l. n. 240 del 2010.
Tale essendo la funzione da annettere all’avvenuta elaborazione di criteri, rectius, sub – criteri, di specificazione del criterio normativo di cui alla lett. b dell’art. 4 ,d.m. n. 120 del 2016, vale a dire “l’apporto individuale nei lavori in collaborazione”, elevato da questa norma ad ineludibile ingrediente da acclararsi in un lavoro scientifico onde arguirne la qualità, ne consegue che l’ulteriore criterio, “ii) presenza come autore corrispondente, ultimo autore, primo autore” saggiamente predisposto in via di affinamento dalla Commissione per la procedura all’esame, si atteggia, mutuando le definizioni tipiche del diritto degli appalti pubblici, a “criterio motivazionale” o ulteriore “sub – criterio” (alla stessa stregua dei pregressi criteri motivazionali che l’art. 83, comma 4, d.gs n. 163 del 2006 nella versione originaria consentiva alle commissioni di gara).
Il sub criterio ovvero anche criterio motivazionale coniato dalla commissione nel caso di specie con la riportata lett. ii), individua quindi, con carattere di speciale regula iuris, le concrete fattispecie nelle quali può profilarsi, e in costanza della cui emersione deve essere estrapolato, “l’apporto individuale” di un candidato ai lavori collettanei.
La Commissione dunque, operando quelle precisazioni, ha in sostanza forgiato concrete specificazioni del contributo di ogni coautore, le quali, stante la natura di lex specialis che va annessa all’atto generale di fissazione dei criteri della procedura di cui al citato verbale , assurgono a qualificazioni paranormative della figura del singolo autore, fungendo in ultima analisi da autovincolo alla discrezionalità tecnica dispieganda nella ricognizione dell’ “apporto individuale” che costituisce uno dei sei criteri normativamente sanciti dall’art. 4, d.m. n. 120 del 2016 per la valutazione delle pubblicazioni nelle procedure di conferimento dell’abilitazione scientifica per entrambe le fasce.
Il tenore testuale della “scomposizione” in tal modo operata dalla Commissione nel verbale in disamina dei casi in cui si ravvisa l’apporto individuale in termini di “presenza come autore corrispondente, ultimo autore, primo autore”, induce, inoltre, a ritenere insussistente e non predicabile una graduazione ovvero un ordine di importanza tra le predette qualificazioni, che appaiono infatti tra loro giustapposte in guisa da possedere tutte la stessa rilevanza.
Orbene, la partecipazione ad un’opera quale “ultimo autore”, tra l’altro figurante subito dopo quella di “autore corrispondente” e prima dello stesso “primo autore”, è stata pertanto elevata in sede di autovincolo dalla Commissione nell’atto di fissazione dei criteri motivazionali, ad elemento caratterizzante l’apporto individuale, in situazione di equiordinazione rispetto alle altre figure autorali.
Era dunque fatto obbligo alla Commissione di attenersi al delineato vincolo autoimposto e di tenere conseguentemente conto e in ugual misura, ai fini dell’accertamento dell’apporto individuale ad un’opera collettanea presentata da un candidato, della partecipazione ad essa sia come “autore corrispondente” e “primo autore”, sia come “ultimo autore”, non emergendo oltretutto dalla delineata specificazioni delle posizioni operata dalla Commissione con il verbale all’esame, indizi deponenti per una graduazione di siffatte qualificazioni.
 
(4) La conseguenza applicativa della ricostruita natura da riconoscere alla declaratoria di cui alla previsione del verbale è di non poco conto ai fini della decisione, in quanto, stante la tratteggiata imperatività in via autonoma e non eteronoma della prescrizione in questione e della condizione di “ultimo autore” da essa riveniente, non occorre invocare per la diagnosi di illegittimità in parte qua dei giudizi impugnati, la giurisprudenza citata dal ricorrente, che ha disegnato la rilevanza dell’ultimo autore nelle opere collettanee imponendone la considerazione. I provvedimenti impugnati confliggono infatti, come si è sopra spiegato, direttamente con la ridetta norma prefissata dalla Commissione stessa in sede di autovincolo il 10 novembre 2016 quale specifica regula iuris della procedura per cui è causa
Conviene tuttavia rammentare che la Sezione, anche nella sua articolazione interna, ha evidenziato l’importanza dell’ultimo autore, essendo egli “colui che provvede alla supervisione delle attività e si fa garante dello standard qualitativo della struttura che ha ospitato i lavori"" (Tar Lazio, sez. III bis, 13 luglio 2016, n. 8076); puntualizzando altresì che “Lo stesso difetto di motivazione è riscontrabile poi con riferimento al giudizio di “scarso apporto individuale”, in quanto non risulta smentito che il ricorrente, in relazione alle pubblicazioni presentate nell’ambito della procedura di cui trattasi, figuri quale primo e/o ultimo autore (circostanza che, di norma, costituisce il segnale di un apporto partecipativo di rilievo nella redazione)” (Tar Lazio, sez. III, 1 agosto 2016, n. 8903).",Università degli studi
https://www.giustizia-amministrativa.it/web/guest/-/il-consiglio-di-stato-ha-reso-il-parere-sullo-schema-di-decreto-sulla-piattaforma-per-la-notificazione-degli-atti-della-pubblica-amministrazione-2,"
Il Consiglio di Stato ha reso il parere sullo Schema di decreto  sulla Piattaforma per la notificazione degli atti della pubblica amministrazione
","Numero 00107/2022  e data 
        		19/01/2022 Spedizione


REPUBBLICA ITALIANA
Consiglio di Stato
Sezione Consultiva per gli Atti Normativi
Adunanza di Sezione del 21 dicembre 2021
NUMERO AFFARE 01535/2021
OGGETTO:
Pcm-Ministro per l’innovazione tecnologica e la transizione digitale. 

Schema di decreto del Presidente del Consiglio dei ministri recante: “Piattaforma per la notificazione degli atti della pubblica amministrazione”, da adottare ai sensi dell’articolo 26, comma 15, del decreto-legge 16 luglio 2020, n. 76, convertito, con modificazioni, dalla legge 11 settembre 2020, n. 120.


LA SEZIONE
Vista la nota in data 7 dicembre 2021 con la quale il Ministro delegato per l’Innovazione Tecnologia e la Transizione Digitale ha chiesto al Consiglio di Stato di esprimere il parere previsto dall’articolo 17, comma 4, della legge 23 agosto 1988, n. 400, in merito allo schema di decreto sulla disciplina delle modalità di funzionamento della Piattaforma digitale per le notifiche ai sensi dell’articolo 1, comma 402, della legge 27 dicembre 2019, n. 160 e dell’articolo 26, comma 15, del decreto legge n. 76 del 2020, trasmesso il 3 dicembre 2021, corredato di relazione illustrativa, con lettera del Capo del Settore legislativo del Ministro per l’Innovazione Tecnologica e la Transizione Digitale.
Esaminati gli atti e udito il relatore, Consigliere Daniele Cabras.

Premesso e considerato:
1. Il decreto in esame è previsto dal comma 15 dell’articolo 26, “Piattaforma per la notificazione digitale degli atti della pubblica amministrazione”, del decreto-legge n. 76 del 2020, il quale dispone che “Con uno o più decreti del Presidente del Consiglio dei ministri o del Ministro delegato per l’innovazione tecnologica e la digitalizzazione, sentiti il Ministro dell’economia e delle finanze e il Garante per la protezione dei dati personali per gli aspetti di competenza, acquisito il parere in sede di Conferenza unificata di cui all’articolo 8 del decreto legislativo 28 agosto 1997, n. 281, da adottare entro centoventi giorni dalla data di entrata in vigore del presente articolo, nel rispetto del decreto legislativo 7 marzo 2005, n. 82”, siano disciplinate – così recita la Relazione illustrativa –“le modalità e le regole tecniche di realizzazione, gestione e funzionamento della piattaforma per la notifica digitale degli atti, provvedimenti, avvisi e comunicazioni della pubblica amministrazione, fatta eccezione per gli atti processuali e per quelli precisamente individuati al comma 17 del medesimo articolo 26”. Tali “modalità e regole tecniche di realizzazione, gestione e funzionamento” sono analiticamente individuate nelle lettere da a) a l bis) del predetto comma 15. 
2. La disciplina normativa di livello primario della piattaforma è contenuta negli altri commi dello stesso articolo 26 del decreto legge n. 76 del 2020. 
Tale articolo dispone in particolare che, ai fini della notificazione di atti, provvedimenti, avvisi e comunicazioni, in alternativa alle modalità previste da altre disposizioni di legge, anche in materia tributaria, le amministrazioni possono rendere disponibili telematicamente sulla piattaforma i corrispondenti documenti informatici. La formazione, trasmissione, copia, duplicazione, riproduzione e validazione temporale dei documenti informatici resi disponibili sulla piattaforma avviene nel rispetto del decreto legislativo 7 marzo 2005, n. 82 (Codice dell’Amministrazione Digitale - CAD). Il gestore della piattaforma (la società di cui all’articolo 8. Comma 2, del decreto legge 14 dicembre 2018, n. 135, Pago PA S.p.A.) assicura l’autenticità, l’integrità, l’immodificabilità, la leggibilità e la reperibilità dei documenti informatici resi disponibili dalle amministrazioni e, a sua volta, li rende disponibili ai destinatari ai quali assicura l’acceso alla piattaforma, personalmente o a mezzo di delegati, per il reperimento, la consultazione e l’acquisizione dei documenti informatici oggetto di notificazione (comma 3).
Il gestore della piattaforma, per ogni atto, provvedimento, avviso o comunicazione oggetto di notificazione reso disponibile dall’amministrazione, invia al destinatario l’avviso di avvenuta ricezione, con il quale comunica l’esistenza e l’identificativo univoco della notificazione (IUN), nonché le modalità di accesso alla piattaforma e di acquisizione dei documenti oggetto di notificazione (comma 4).
L’avviso di avvenuta ricezione è inviato con modalità telematica ai destinatari titolari di un indirizzo di posta elettronica certificata o di un servizio elettronico di recapito qualificato: a) inserito in uno degli elenchi di cui agli articoli 6 bis, 6 ter e 6 quater del decreto legislativo 7 marzo 2005, n. 82 (relativi agli indici dei domicili digitali); b) eletto come domicilio digitale speciale ai sensi dell’articolo 3 bis, comma 4 quinquies del decreto legislativo n. 82 del 2005 o di altra disposizione di legge; c) eletto per le ricezioni delle notificazioni delle pubbliche amministrazioni effettuate tramite piattaforma (comma 5).
Ai destinatari che abbiano comunicato un indirizzo email non certificato o altro recapito digitale diverso da quelli di cui al comma 5, il gestore della piattaforma invia anche un avviso di cortesia in modalità informatica contenente le stesse informazioni dell’avviso di avvenuta ricezione (comma 5 bis).
Se i recapiti digitali di cui al comma 5 risultano saturi, il gestore della piattaforma effettua un secondo tentativo decorsi almeno sette giorni dal primo invio. Se i predetti recapiti digitali risultano ancora saturi ovvero se l’indirizzo elettronico del destinatario non risulta valido o attivo, l’avviso di mancato recapito è resi disponibile per ciascun destinatario in apposita area riservata. Il gestore della piattaforma dà inoltre notizia al destinatario dell’avvenuta notificazione dell’atto a mezzo di lettera raccomandata (comma 6).
Ai destinatari diversi da quelli di cui al comma 5, l’avviso di avvenuta ricezione è notificato in formato cartaceo con raccomandata con avviso di ricevimento. Ove all’indirizzo indicato non sia possibile il  recapito del plico contenente l’avviso di avvenuta ricezione per cause diverse dalla temporanea assenza o dal rifiuto del destinatario o delle altre persone abilitate a ricevere il plico, l’addetto al recapito postale svolge ogni opportuna indagine per accertare l’indirizzo del destinatario irreperibile e, ove non risulti possibile individuare un indirizzo del destinatario diverso al quale inviare l’avviso di avvenuta ricezione, deposita tale avviso sulla piattaforma e lo rende così disponibile al destinatario. L’avviso contiene tra l’altro le modalità attraverso le quali accedere alla piattaforma. Ai destinatari con recapiti digitali diversi da quelli di cui al comma 5, il gestore della piattaforma invia un avviso di cortesia in formato digitale con le stesse informazioni dell’avviso di avvenuta ricezione (comma 7).
L’autenticazione alla piattaforma ai fini dell’accesso avviene tramite il Sistema pubblico per la gestione dell’identità digitale di cittadini e imprese (SPID) ovvero tramite la Carta di identità elettronica (CIE), di cui, rispettivamente, agli articoli 64 e 66 del decreto legislativo n. 86 del 2005. L’accesso all’area riservata dove sono consultabili i documenti informatici oggetto di notifica è assicurato anche tramite il punto di accesso telematico di cui all’articolo 64 bis del medesimo decreto (comma 8).
La notificazione si perfeziona per l’amministrazione alla data in cui il documento informatico è reso disponibile sulla piattaforma; per il destinatario il settimo giorno successivo alla data di consegna dell’avviso di avvenuta ricezione in formato elettronico, il decimo giorno successivo al perfezionamento della notificazione dell’avviso di avvenuta ricezione in formato cartaceo, in ogni caso (se anteriore) nella data in cui il destinatario ha accesso tramite la piattaforma al documento informatico (comma 9).
Il gestore della piattaforma rende disponibili su quest’ultima alle amministrazioni e ai destinatari le attestazioni opponibili ai terzi relative: alla data di messa a disposizione dei documenti informatici sulla piattaforma; all’indirizzo del destinatario; alla data di invio e di consegna dell’avviso di avvenuta ricezione; alla data in cui il gestore della piattaforma ha reso disponibile l’avviso di mancato recapito; alla data in cui il destinatario ha avuto accesso al documento informatico; al periodo di malfunzionamento della piattaforma e alla data di rispristino della funzionalità della stessa; alla copia dell’avviso di avvenuta ricezione in formato cartaceo e degli atti relativi alla notificazione effettuata in formato cartaceo. (commi 11 e 12).
Il malfunzionamento della piattaforma attestato dal gestore, qualora renda impossibile l’inoltro, il reperimento, la consultazione dei documenti informatici, comporta la sospensione del termine di prescrizione dei diritti dell’amministrazione e la proroga del termine di decadenza di diritti, poteri o facoltà dell’amministrazione e del destinatario (comma 13). 
3. Il 16 dicembre scorso, su richiesta della segreteria della Sezione, è stato trasmesso dalla segreteria del Settore legislativo del Ministro per l’innovazione tecnologica e la transizione digitale il documento di Analisi dell’Impatto della Regolazione (A.I.R.). Il parere del Ministero dell’economia e delle finanze è pervenuto, nella forma del nulla osta, a firma del Capo di Gabinetto del Ministro. È stato trasmesso il parere favorevole della Conferenza unificata, espresso nella seduta del 18 novembre, al quale è allegato, e ne costituisce parte integrante, il parere favorevole con raccomandazioni della Conferenza delle regioni e dell’UPI. Nel parere della Conferenza unificata si fa presente che l’ANCI ha espresso parere favorevole con le stesse raccomandazioni contenute nel documento delle Regioni e dell’UPI. È infine pervenuto il parere del Garante per la protezione dei dati personali, espresso il 14 ottobre 2021.
4. Lo schema di decreto si compone di 16 articoli:
L’articolo 1 contiene le definizioni utilizzate, coerenti con il quadro giuridico definito dal decreto legislativo 7 marzo 2005, n. 82, recante il Codice dell’Amministrazione Digitale (CAD), con il decreto legge 17 luglio 2020, n. 76, convertito con modificazioni dalla legge 11 settembre 2020, n. 120, recante “Misure per la semplificazione e l’innovazione digitale”, nonché con l’articolo 8 del Regolamento (UE) n. 910/2014 del Parlamento europeo e del Consiglio del 23 luglio 2014 in materia di identificazione elettronica e servizi fiduciari per le transazioni elettroniche nel mercato interno.
L’articolo 2 definisce l’ambito di applicazione e l’oggetto del decreto.
L’articolo 3 reca la disciplina dell’infrastruttura tecnologica e del piano dei test sperimentali per la verifica del corretto funzionamento della piattaforma, prevedendo che il piano dei test copra la totalità dei casi d’uso e delle funzionalità assegnate alla piattaforma dal decreto-legge e dal decreto in esame. Vengono quindi individuati i casi di malfunzionamento della piattaforma e le modalità di segnalazione degli stessi.
L’articolo 4 definisce le modalità di adesione alla piattaforma da parte dei mittenti (pubbliche amministrazioni), prevedendo che essi accedano al sistema attraverso SPID o CIE del funzionario incaricato di curare le attività preliminari di adesione. Ai fini del perfezionamento dell’adesione, il gestore della piattaforma invia il modello di adesione compilato al domicilio digitale del mittente individuato tramite i domicili digitali della pubblica amministrazione e dei gestori dei servizi pubblici, il quale restituisce il medesimo modulo sottoscritto digitalmente dal dirigente competente.
L’articolo 5 individua le modalità di accesso alla piattaforma da parte dei destinatari delle notifiche, persone fisiche e giuridiche. Viene disciplinata la possibilità di eleggere uno o più domicili digitali diversificati in relazione ai diversi mittenti e un recapito digitale per il ricevimento dei c.d. avvisi di cortesia.
L’articolo 6 indica le modalità tecniche attraverso cui i documenti informatici elaborati dai mittenti e oggetto di notifica, vengono caricati e messi a disposizione della piattaforma, nonché i dati identificativi del destinatario che il mittente deve fornire alla piattaforma per l’identificazione del domicilio digitale del destinatario. Se tali operazioni sono svolte correttamente, la piattaforma attribuisce un numero identificativo unico al documento, altrimenti elimina lo stesso dal sistema, dandone contestuale comunicazione al mittente.
L’articolo 7 individua le modalità con cui il gestore della piattaforma esegue la notifica digitale al destinatario dei provvedimenti, specificando le modalità di effettuazione di ulteriori tentativi di recapito qualora il primo non vada a buon fine. Nel caso di infruttuosità dei tentativi, il gestore rende disponibile, per ciascun destinatario, in area riservata l’avviso di mancato recapito contenente le ragioni della mancata consegna e le modalità di acquisizione del documento informatico. L’avvenuta notificazione è comunicata al destinatario attraverso lettera raccomandata.
L’articolo 8 chiarisce che la piattaforma notifiche consente al destinatario di visualizzare, consultare, acquisire, scaricare e inviare a terzi il documento informatico. Il sistema conferisce al documento una marcatura certificata che attesta l’accesso all’atto tramite il sistema e che lo rende validamente opponibile ai terzi.
L’articolo 9 disciplina la possibilità per i destinatari di atti, provvedimenti e avvisi notificati dalle amministrazioni di delegare altri soggetti ad accedere alla piattaforma. Il sistema invia periodicamente al delegante un promemoria delle deleghe attive. Il sistema consente, in ogni tempo, al destinatario di revocare la delega e al delegato di rinunciarvi. 
L’articolo 10 disciplina la notifica dei documenti a mezzo posta da parte del gestore ai destinatari privi di un domicilio digitale. Vengono previsti i contenuti dell’avviso di avvenuta ricezione, le modalità con le quali è possibile accedere alla piattaforma e le modalità con le quali il destinatario può ottenere una copia cartacea degli atti notificati. E’ fatta salva la possibilità del destinatario di rivolgersi al fornitore del servizio universale per estrarre copia analogica del documento informatico, nonché di ottenere copia delle attestazioni di cui all’articolo 12. Sono infine disciplinate le comunicazioni tra gestore della piattaforma e addetto al recapito postale in merito alla notifica mediante servizio di interfacce informatiche.
L’articolo 11 disciplina le modalità tecniche per l’invio ai destinatari degli avvisi di cortesia da parte del gestore della piattaforma.
L’articolo 12 indica le modalità tecniche di rilascio delle attestazioni che il gestore rende disponibili nonché le modalità di generazione e di accesso alle medesime.
L’articolo 13 individua le responsabilità dei mittenti, del gestore della piattaforma, dell’operatore postale e del gestore del fornitore del servizio universale.
L’articolo 14, in attuazione dei principi di cui al Regolamento del Parlamento europeo relativo alla protezione delle persone fisiche con riguardo al trattamento dei dati personali, nonché alla libera circolazione di tali dati e che abroga la direttiva 95/46/CE (regolamento generale sulla protezione dei dati) (Reg. (Ce), 27/4/2016, n. 2016/679/UE), disciplina il trattamento dei dati personali da parte dei diversi soggetti che interagiscono con la piattaforma attribuendone la responsabilità.
L’articolo 15 stabilisce che il gestore della piattaforma conserva i documenti oggetto delle attestazioni di cui all’articolo 12 fino a dieci anni dalla data di perfezionamento della notifica per il destinatario e che gli atti oggetto di notificazione restano invece sulla piattaforma nei cento venti giorni successivi alla data di perfezionamento della notifica per il destinatario.
L’articolo 16 reca la clausola di invarianza finanziaria.
5. Questo Consiglio di Stato rileva innanzitutto che lo schema in esame mira ad attuare (ma non ancora compiutamente, perché altri atti saranno necessari) una modernizzazione significativa del modo di agire della pubblica amministrazione e del suo rapportarsi con i cittadini. L’intervento è destinato a produrre un impatto sulla quasi totalità della popolazione adulta, incidendo in modo rilevante su abitudini e comportamenti.
Proprio per tale ragione, la Sezione ritiene che la normativa in oggetto debba essere considerata non soltanto per i suoi aspetti giuridico-formali, ma anche per la sua idoneità a “funzionare in concreto”, a essere “messa a terra” da personale capace di utilizzare al meglio le nuove tecnologie, ad avere una compliance soddisfacente da parte dei destinatari, a perseguire effettivamente la semplificazione, la modernizzazione, i risparmi auspicati.
5.1. Particolare rilievo dovrebbe avere, in proposito, una adeguata analisi ex ante dell’impatto delle nuove procedure, della loro fattibilità, della loro prevista compliance, del loro possibile funzionamento in concreto.
Sorprende negativamente, invece, che pur a fronte di un intervento così importante il documento di analisi di impatto della regolazione (A.I.R.) sia stato trasmesso dall’amministrazione, come si è visto, solo il 16 dicembre, a seguito di espressa richiesta della Segreteria della Sezione. 
Questa Sezione ha più volte ricordato come l’A.I.R. e l’A.T.N. (Analisi Tecnico-Normativa) “costituiscono un elemento essenziale dello schema sottoposto all’esame del Consiglio di Stato, e che senza di esse non si può di norma procedere all’esame del provvedimento” (cfr. parere n. 341 del 2017). L’A.I.R., in particolare, “si pone, per sua natura, ‘a monte’ della redazione dell’articolato, in quanto può (e deve) contribuire a determinarne il contenuto”. L’A.I.R. (e l’A.T.N.) non rappresentano, quindi, “un oneroso adempimento meramente formale, al quale si può in ipotesi anche provvedere ex post, in via integrativa, bensì costituiscono modalità essenziali del decision making process, decisive per il perseguimento della qualità normativa”. (cfr. parere n. 341 del 2017). 
Tale concezione dell’A.I.R. viene esplicitata nel D.P.C.M. 15 settembre 2017, n. 169, che, unitamente alla V.I.R. (Valutazione di Impatto della Regolazione), ne disciplina le modalità di svolgimento e i contenuti. In particolare, A.I.R. e V.I.R. sono definiti “strumenti che, tra loro integrati, concorrono alla qualità del processo normativo, dall’individuazione dei fabbisogni e delle priorità, all’ideazione degli interventi, alla loro attuazione, sino alla loro revisione, secondo un approccio circolare alla regolazione” (art. 2, co. 1).
5.2. Avendo riguardo allo specifico contenuto del provvedimento in esame, tale adempimento istruttorio avrebbe dovuto rivestire una particolare rilevanza, perché avrebbe consentito di comprendere - se correttamente effettuato - in che misura, con quale tempistica e attraverso quali modalità si rivelerà davvero possibile il conseguimento dell’obiettivo di “rendere più semplice, efficiente, sicura ed economica la notificazione di atti, provvedimenti, avvisi e comunicazioni della pubblica amministrazione, con risparmio per la spesa pubblica e minori oneri per i cittadini”, perseguito con l’istituzione della piattaforma digitale ai sensi del comma 402 della legge 27 dicembre 2019, n. 160.
Tale obiettivo appare, in particolare, strettamente legato alla concreta possibilità e capacità (del personale) delle pubbliche amministrazioni di utilizzare la piattaforma, alla effettiva disponibilità di strumenti informatici e al possesso di una minima alfabetizzazione digitale da parte dei cittadini e delle imprese.
Ciò si ricava anche da due raccomandazioni contenute nel parere favorevole espresso dalla Conferenza delle Regioni e delle Province autonome e dall’Upi e fatto proprio dall’ANCI, con le quali si mette in evidenza l’esigenza di “organizzare apposite sessioni formative per il personale delle Regioni e delle Province autonome, dei Comuni, delle Province e delle Città Metropolitane per l’uso della nuova Piattaforma, anche mediante formazione a distanza e senza oneri per le amministrazioni territoriali, nonché di prevedere – nell’ambito dei programmi riguardanti le competenze digitali già in corso di attivazione a valere sul PNRR – servizi di facilitazione digitale e informativi al cittadino/utente per l’utilizzo della nuova Piattaforma”. 
Quanto raccomandato da Regioni, Province e Comuni alla riferente amministrazione avrebbe dovuto essere oggetto specifico, da un lato, dell’analisi di fattibilità, ovvero della capacità di un intervento di essere implementato dalle amministrazioni competenti, dall’altro, della compliance analysis, ovvero della analisi di idoneità di un intervento ad essere compiutamente fruito, attuato, “obbedito” da parte dei suoi destinatari, cittadini e imprese, ad esempio a seguito di una efficace campagna di comunicazione istituzionale, o di attivazione di iniziative di alfabetizzazione o di facilitazione digitale a vantaggio del pubblico. Fattibilità e compliance, come è noto, costituiscono parte integrante dell’A.I.R. e ne rappresentano aspetti essenziali proprio con riguardo alla idoneità del testo normativo ad essere “messo a terra” in modo efficace.
In altre parole, un’A.I.R. ben strutturata anche negli aspetti di fattibilità della riforma avrebbe dovuto fare emergere tutte le problematiche connesse all’introduzione della piattaforma digitale e indurre a individuare le iniziative concrete da assumere, ad esempio, in tema di formazione del personale pubblico e di comunicazione istituzionale per cittadini e imprese.
5.3. Per contro, il documento trasmesso, pur essendo correttamente strutturato dal punto di vista formale, risulta, in concreto, carente di elementi necessari al conseguimento degli scopi per i quali l’A.I.R. è stata concepita.
Vengono infatti enunciati una serie di obiettivi di carattere generale, se non generico - a) rendere più semplice, efficiente, sicura ed economica la notificazione con valore legale di atti, provvedimenti, avvisi e comunicazioni della pubblica amministrazione tramite una piattaforma digitale per le notificazioni; b) migliorare l’interazione della Pubblica Amministrazione con il cittadino, consentendo l’invio dei predetti documenti con notifiche aventi valore legale, in modo interamente digitale; c) consentire la digitalizzazione dei cittadini, delle pubbliche amministrazioni e delle imprese, il pieno coordinamento statistico e informatico dei dati dell’amministrazione statale, regionale e locale -, senza tuttavia passare a verificare effettivamente lo specifico impatto economico, sociale ed ambientale del provvedimento per categorie di destinatari.
Il documento si limita poi ad ipotizzare in astratto:
- per il cittadino, “risparmi in termini di riduzione o eliminazione dei costi e dei tempi di accesso agli sportelli pubblici, nonché dei tempi di ricezione dei documenti, come avviene con il meccanismo attuale di notifica per i tentativi infruttuosi di recapito del documento al destinatario”; 
- per la Pubblica amministrazione, l’abbattimento di “tutte le spese vive legate all’attuale processo di notifica (stampa cartacea e spedizione degli atti)” e, inoltre, la convinzione che “la certezza delle notifiche riduce una cospicua parte del contenzioso e i costi di gestione. Secondo i calcoli dell’Agenzia delle Entrate – prosegue l’AIR – l’adozione della piattaforma porterebbe a un risparmio annuo di almeno 50 milioni di Euro relativi alle spese vive di notifica e di circa 55 milioni di euro derivanti dall’abbattimento del contenzioso”.
Tali considerazioni, lungi dall’essere evidence based, risultano piuttosto apodittiche e generiche, di natura qualitativa/discorsiva e non quantitativa/analitica.
Insomma, le affermazioni dell’AIR non risultano derivare da una analisi di elementi di fatto, di dati e di circostanze, anche relativi alla concreta realtà delle amministrazioni e della diffusione della cultura digitale a livello sociale, che consentano di comprendere in che misura e secondo quale tempistica potranno effettivamente prodursi gli effetti descritti. L’unica eccezione è quella della quantificazione dei presumibili risparmi per l’erario, che fa però riferimento a “calcoli dell’Agenzia delle Entrate” non allegati, né ulteriormente descritti, di cui pure si dirà specificamente.
Eppure, il citato D.P.C.M. n. 169 prevede che l’A.I.R. si articoli, in particolare, nelle seguenti fasi: “a) analisi del contesto e individuazione dei problemi da affrontare, con riferimento all’area o settore di regolazione in cui si inserisce l’iniziativa normativa, tenendo conto delle esigenze e dei profili critici di tipo normativo, amministrativo, economico e sociale constatati nella situazione attuale …; b) individuazione dei potenziali destinatari, pubblici e privati, dell’intervento e definizione della loro consistenza numerica; … f) comparazione delle opzioni attuabili, valutandone e, ove possibile, quantificandone i principali impatti di natura sociale, economica e ambientale e territoriale per le diverse categorie di destinatari; la valutazione tiene anche conto degli effetti sulle PMI, degli oneri amministrativi…; g) individuazione dell’opzione preferita, delle condizioni specifiche per la sua attuazione e delle modalità di effettuazione del monitoraggio e della successiva valutazione”. (art. 8, co. 2). 
5.4. Al di là del mancato rispetto della disciplina recata dal D.P.C.M. n. 169, è evidente il rischio che l’adozione, a livello normativo, di procedure innovative, cui non faccia seguito (la previsione di) una adeguata implementazione pratica, risulti non solo inefficace, ma addirittura controproducente in termini istituzionali.
La Sezione invita quindi l’amministrazione a integrare adeguatamente l’analisi svolta nei termini anzidetti, e soprattutto a prevedere e predisporre sin d’ora gli interventi “non normativi” di accompagnamento necessari ad assicurare il raggiungimento degli obiettivi di carattere generale individuati dal documento in esame.
Ad esempio, come già detto, potrebbe rivelarsi opportuno promuovere una campagna di comunicazione istituzionale volta a facilitare e incentivare l’utilizzo della piattaforma illustrandone caratteristiche e benefici, nonché prevedere una prima fase di sperimentazione nella quale fornire un’attività di consulenza e supporto ai cittadini ed alle imprese per facilitare l’accesso alla piattaforma. 
Andrebbe anche valutata l’opportunità di intraprendere iniziative di carattere formativo per il personale delle amministrazioni e di prevedere servizi di facilitazione digitale e informativi per i cittadini, in accoglimento delle raccomandazioni formulate dalla Conferenza delle Regioni e delle Province autonome e dall’Upi e fatte proprie dall’ANCI. 
Tali iniziative, ancorché estranee al testo normativo, appaiono essenziali per il completamento della stessa riforma normativa, anche alla stregua delle menzionate preoccupazioni espresse dalle autonomie locali (le principali responsabili “pratiche” dell’attuazione del nuovo sistema). 
Pertanto, appare opportuno che la previsione di tali iniziative, che dovrebbe discendere come detto da una compiuta analisi di impatto, sia annunciata esplicitamente nei documenti a corredo dell’atto normativo in esame, non solo nell’A.I.R. ma anche nella relazione introduttiva.
5.5. Sotto altro profilo, si osserva come il documento in esame faccia riferimento a “calcoli di Agenzia delle entrate” non meglio specificati, secondo i quali l’adozione della piattaforma porterebbe ad un risparmio annuo di almeno 50 milioni di Euro relativi alle spese vive di notifica e di circa 55 milioni di Euro derivanti dall’abbattimento del contenzioso. 
La Sezione rileva come sarebbe opportuna una stima esatta – corroborata da dati empirici e con una narrativa efficace – dei minori oneri legati all’introduzione della piattaforma, da effettuarsi ricorrendo alle tecniche ordinariamente impiegate per la quantificazione degli oneri finanziari recati dai provvedimenti normativi.
Peraltro, questi presunti risparmi di oltre 100 milioni, attenendo alla spesa pubblica, se fossero stati certi e prevedibili, avrebbero dovuto essere considerati (almeno in parte) anche nella relazione tecnica: la loro presenza solo nella relazione AIR – che non reca alcun bollino della Ragioneria generale – ne conferma, allo stato, la genericità e la inutilizzabilità.
E invece una puntuale stima dei risparmi attesi, negli anni, in seguito all’introduzione della piattaforma potrebbe fare emergere risorse le quali, se opportunamente destinate, consentirebbero, anche solo in piccola parte, di programmare le predette iniziative non normative di completamento della riforma (formazione, comunicazione istituzionale) in relazione ai fabbisogni rilevati attraverso il completamento del documento in esame nel senso indicato. 
5.6. La Sezione rileva, infine, come un “approccio circolare alla regolamentazione” richieda, soprattutto in considerazione del diffuso e significativo impatto atteso dall’attuazione del regolamento in esame, di provvedere, trascorso un ragionevole periodo di tempo, all’effettuazione della V.I.R., al fine di “confermare o correggere le politiche adottate, proponendo interventi di integrazione, modifica o abrogazione”. (art. 2, co. 1 e 5, D.P.C.M. n. 169 cit.).
La V.I.R., però, dovrebbe essere preparata con un adeguato monitoraggio in progress del funzionamento del meccanismo, nel primo periodo della sua entrata in vigore; lo svolgimento di tale monitoraggio – vista la rilevanza dell’intervento – richiedere una previsione ad hoc nello schema in esame, che si invita l’amministrazione a inserire.
6. Sul piano del merito, lo schema di decreto ha ad oggetto le modalità e le regole tecniche di realizzazione, gestione e funzionamento della piattaforma per la notifica digitale degli atti, provvedimenti, avvisi e comunicazioni della pubblica amministrazione. 
L’architettura della piattaforma e le relative modalità operative risultano già disciplinate in maniera piuttosto puntuale dall’articolo 26 del decreto legge 16 luglio 2020, n. 76, convertito, con modificazioni, dalla legge 11 settembre 2020, n. 120. Gli articoli dello schema di decreto, con le eccezioni che verranno esaminate in seguito, risultano volti a meglio definire e a integrare modalità e regole tecniche già indicate in linea generale dalle lettere da b) a l-bis) del comma 15 dell’articolo 26, riproducendo peraltro in alcuni casi disposizioni già contenute nell’articolo 26. 
Pur comprendendo come tale tecnica redazionale possa ritenersi, in parte, una conseguenza dell’ampiezza della disciplina della materia a livello primario, la Sezione deve richiamare un principio generale di redazione degli atti normativi, “secondo il quale va evitata la riproduzione testuale o – peggio ancora – parziale o alterata, in una fonte di rango inferiore, di disposizioni recate da una fonte di rango superiore” (cfr. parere n. 1819 del 2 dicembre 2021). La Sezione “… ha in più occasioni criticato tale modus procedendi, evidenziando, tra l’altro, il rischio di incertezze applicative nel caso in cui la riproduzione testuale presenti anche lieve differenze rispetto al testo legislativo, nonché di potenziale confusione nell’individuazione della disposizione applicabile nel caso in cui successive modifiche della norma primaria determinino un disallineamento dei testi” (parere n. 2324 del 2018). 
Gli scarsi margini di intervento lasciati dalla fonte sovraordinata, la natura procedurale e tecnica della disciplina, l’opportunità di racchiudere in un unico testo la disciplina applicabile senza costringere l’interprete a consultare altri atti normativi, consigliano, entro certi limiti, di comportarsi diversamente.
La stessa Sezione ha osservato come “anche gli atti fonte che innovano l’ordinamento giuridico, sia pure di livello secondario, come i regolamenti, costituiscono dei testi giuridici, che devono come tali tendenzialmente possedere una loro propria compiutezza e complessiva ‘leggibilità’, al fine di una agevole comprensione in sede amministrativa: a tal fine può presentare una sua utilità l’intrinseca completezza del testo regolamentare come strumento unitario e autosufficiente di guida dell’operatore pratico. In quest’ottica può rivelarsi in definitiva utile inglobare nel testo regolamentare termini, nozioni, definizioni e disposizioni già contenuti nella norma di rango primario, ma è bene che ciò avvenga con formule lessicali che privilegino il rinvio esplicito alla legge o all’atto di livello legislativo ed evitino ogni ambiguità riguardo alla corretta gerarchia delle fonti” (parere n. 2324 del 2018, già citato).
Pertanto, salvo quanto si dirà infra, a proposito dei singoli articoli, questo Consiglio raccomanda fortemente, in via generale, di evitare, in ogni parte dello schema in esame, di ricopiare testualmente il testo della legge, provocando così (tra gli altri) il rischio di divergenze in caso di modifiche su uno dei due livelli di fonte normativa, bensì di operare sempre mediante la tecnica del rinvio alla disposizione di rango primario che si intendeva riprodurre.
Sulla base di tali principi e criteri di carattere generale occorre, inoltre, esaminare i singoli articoli del provvedimento, al fine di verificare se possa dirsi attuato un corretto bilanciamento delle differenti esigenze che occorre considerare nella definizione di testi normativi quali quello in esame.
6.1. L’articolo 3 (Infrastruttura tecnologica, piano dei test per la verifica del corretto funzionamento e malfunzionamenti), anziché disciplinare l’infrastruttura tecnologica della piattaforma, come previsto dal comma 15, lettera a), dell’articolo 26, si limita a riprodurre pressoché letteralmente quando già disposto dalla predetta lettera a): “Il gestore della piattaforma sviluppa l’infrastruttura tecnologica, per l’attuazione dell’articolo 26 del decreto-legge, applicando i criteri di accessibilità di cui alla legge 9 dicembre 2004, n. 4, nel rispetto dei principi di usabilità, completezza di informazione, chiarezza di linguaggio, affidabilità, semplicità di consultazione, qualità, omogeneità e interoperabilità”. Pertanto, la definizione dell’infrastruttura tecnologica della piattaforma, anziché essere operata dallo schema di decreto quantomeno nelle sue linee generali, risulta, di fatto, integralmente rimessa al gestore della piattaforma, fatti salvi i criteri ed i principi già definiti dal legislatore. Come evidenziato al punto precedente, non è condivisibile la scelta di riprodurre in un regolamento di esecuzione disposizioni contenute della legge che ha attribuito la potestà regolamentare, tanto più se nulla viene aggiunto al disposto legislativo. 
La Sezione invita dunque l’amministrazione a limitarsi, per quanto riguarda la disciplina regolamentare dell’infrastruttura tecnologica: i) a rinviare alle relative previsioni di legge, ovvero ii) a introdurre nel decreto disposizioni recanti effettivamente una disciplina innovativa di esecuzione e di integrazione – e non meramente ripetitiva – di quella contenuta nel decreto legge n. 76 del 2020. Nel primo caso, l’amministrazione sarebbe inoltre tenuta a chiarire in relazione le ragioni per le quali ritiene sufficiente e self executing la disciplina di rango legislativo e a giustificare perché si preferisce non fornire nessun ulteriore indirizzo, nella sede in esame, al gestore della piattaforma.
Inoltre, il comma 4 dell’art. 3, a partire dalle parole “che non consentono”, appare ripetitivo nella sostanza, con lievi modifiche terminologiche, dei casi di malfunzionamento della piattaforma indicati all’alinea del comma 13 dell’articolo 26 del decreto legge, al quale appare pertanto opportuno limitarsi a rinviare.
6.2. Il comma 1 dell’articolo 5 (Accesso dei destinatari alla piattaforma) ha portata normativa identica al comma 8 dell’articolo 26 del decreto-legge e va quindi sostituito con il seguente: “L’autenticazione e l’accesso alla piattaforma sono disciplinati dal comma 8 dell’articolo 26 del decreto-legge”.
6.3. L’articolo 11 (Avviso di cortesia), con l’eccezione dell’ultimo periodo, è meramente ripetitivo di quanto già dispone l’articolo 26, commi 5-bis, 6 e 7, del decreto-legge in merito all’avviso di cortesia. Tale articolo dello schema andrebbe soppresso e il suo ultimo periodo potrebbe essere inserito prima dell’ultimo periodo del comma 3 dell’articolo 5, che ha analogamente ad oggetto la ricezione degli avvisi di cortesia da parte dei destinatari.
6.4. L’articolo 12 (Attestazioni del gestore della piattaforma) riproduce integralmente il comma 11 dell’articolo 26 del decreto-legge, limitandosi a prevedere in aggiunta, alla lettera a), un’indicazione supplementare e, alla stessa lettera a) e alle lettere c), d), e) e g), che laddove il comma 11 prevede l’indicazione della sola data venga precisata anche l’ora. Tale articolo andrebbe riscritto rinviando per la disciplina delle attestazioni al comma 11 citato e circoscrivendone il contenuto alle due richiamate prescrizioni integrative.
6.5. L’articolo 13 (Obblighi e responsabilità) così dispone: “1. I mittenti rimangono responsabili del contenuto degli atti notificati tramite la piattaforma nonché delle informazioni fornite ai gestori della stessa. 2. Il gestore della piattaforma è responsabile del corretto funzionamento del servizio di notificazione tramite la piattaforma e delle attività direttamente effettuate, fatte salve le responsabilità dell’operatore postale ovvero del gestore del fornitore del servizio universale per le attività di rispettiva competenza”.
Il contenuto di tale articolo sembrerebbe estraneo all’ambito del provvedimento in esame, così come definito dal comma 15 dell’articolo 26 e dallo stesso articolo 2 dello schema di decreto, che ne individua l’oggetto e l’ambito di applicazione: entrambi, difatti, fanno univocamente riferimento (solo) a regole tecniche e a modalità di funzionamento della piattaforma digitale, già peraltro delineate dallo stesso articolo 26. Ciò appare conferire al provvedimento in esame la natura di regolamento di esecuzione delle disposizioni di legge che si riferiscono a tali particolari profili della piattaforma digitale, da adottare ai sensi dell’articolo 17, comma 4, della legge 23 agosto 1988, n. 400, come emerge dalla stessa richiesta di parere inoltrata dal Ministro per l’innovazione tecnologica e la transizione digitale.
Ciononostante, sulla base dei principi generali che presiedono all’esercizio della potestà regolamentare, deve ritenersi possibile attribuire al provvedimento in esame una più ampia funzione di attuazione e integrazione della legislazione vigente in materia. L’amministrazione – in questa come in ogni analoga circostanza – è tuttavia tenuta a fornire adeguata motivazione della scelta compiuta. 
6.6. L’articolo 14 (Trattamento dei dati personali) disciplina il trattamento dei dati personali da parte dei diversi soggetti che interagiscono con la piattaforma. In particolare, i mittenti (pubbliche amministrazioni) sono titolari del trattamento dei dati utilizzati per l’invio al gestore della piattaforma degli atti da notificare, nonché per la trasmissione e la conservazione degli stessi (comma 1). Il gestore della piattaforma è titolare del trattamento dei dati necessari all’accesso alla piattaforma a mezzo SPID o CIE da parte dei destinatari, dei dati necessari per l’adesione e l’accesso dei mittenti, e di ogni altro dato inerente alla gestione di ogni attività strumentale all’utilizzo della piattaforma stessa (comma 2). Il gestore è altresì responsabile del trattamento dei dati nei casi in cui agisce per conto dei mittenti (gestione del servizio di notificazione, degli avvisi di cortesia e degli avvisi di pagamento) (comma 3). L’addetto al recapito postale agisce come titolare del trattamento per l’espletamento delle funzioni a lui affidate ai fini della fornitura del servizio di spedizione degli atti (comma 4). Il fornitore del servizio universale agisce come responsabile del trattamento per lo sviluppo della piattaforma (comma 5).
La materia oggetto dell’articolo 14 – le responsabilità dei i vari soggetti coinvolti nel trattamento dei dati personali – non è menzionata dal comma 15 dell’articolo 26, che individua i contenuti del provvedimento in esame.
Tuttavia, all’alinea del comma 15 è previsto che il decreto venga adottato, tra l’altro, sentito il Garante per la protezione dei dati personali per i profili di competenza. La competenza del Garante non può che riguardare, evidentemente, i dati destinati a circolare sulla piattaforma rispetto ai quali si pone la necessità di stabilire un trattamento conforme, in particolare, ai principi sanciti nel Regolamento del Parlamento europeo relativo alla protezione delle persone fisiche con riguardo al trattamento dei dati personali, nonché alla libera circolazione di tali dati e che abroga la direttiva 95/46/CE (Regolamento generale sulla protezione dei dati) (Reg. (Ce), 27/4/2016, n. 2016/679/UE). 
L’articolo in commento, come si ricava dalla lettura del parere del Garante allegato allo schema di decreto, risulta tra l’altro definito attraverso un’intensa collaborazione con il Garante medesimo che ha condotto a precisarne e ad ampliarne significativamente il contenuto. Inoltre, il richiamato regolamento del Parlamento europeo appare aver rappresentato un fondamentale punto riferimento nella stesura dell’articolo in esame.
La Sezione invita tuttavia l’amministrazione a dare più chiara evidenza delle ragioni delle scelte effettuate nel redigere l’articolo in esame, che sembra rivestire (analogamente all’art. 13) natura integrativa piuttosto che meramente esecutiva del dettato legislativo, con la finalità di evitare che l’utilizzo della piattaforma possa essere ostacolato dalle incertezze in merito alle modalità di trattamento dei dati personali a cui sono tenuti  i soggetti a vario titolo coinvolti nell’attività di notifica disciplinata dal decreto legge n. 76. Eventualità di tal genere traspaiono anche dal parere del Garante, ove si rileva come “il trattamento effettuato in esecuzione dello schema in esame presenta rischi elevati per i diritti e le libertà degli interessati ai sensi dell’articolo 35 del predetto regolamento, in quanto coinvolge, su larga scala, (potendosi riferire a tutta la popolazione), informazioni anche di carattere personale contenute nei documenti oggetto di notificazione”. Ciò ha tra l’altro comportato che, su richiesta del Garante, sia stata prevista la consultazione del Garante medesimo sulla valutazione d’impatto redatta dal gestore, tenuto a individuare anche le misure tecniche e organizzative di dettaglio … necessarie a rendere il trattamento conforme alla normativa in materia di dati personali (comma 8).
6.7. Per poter procedere nel senso indicato ai punti 5.4, 5.5 e 5.6, dovrebbe essere inserito nel testo un articolo volto a prevedere un’azione sistematica di verifica e monitoraggio dell’attuazione della piattaforma e del suo effettivo utilizzo da parte delle amministrazioni e dei destinatari delle notifiche. A tal fine, potrebbe essere disposta l’istituzione presso la Presidenza del Consiglio dei Ministri – Dipartimento per la trasformazione digitale di un tavolo di monitoraggio sull’applicazione del regolamento ove siano presenti rappresentanti delle amministrazioni centrali, regionali e periferiche ed esperti della materia, con il compito di verificarne in maniera sistematica il recepimento. Il tavolo, sulla base dei dati raccolti, dovrebbe anche individuare gli ostacoli che si frappongono allo sviluppo della piattaforma (povertà di risorse tecnologiche delle amministrazioni, competenze informatiche insufficienti dei cittadini ecc.) e proporre l’adozione di iniziative mirate a superarli. Il tavolo dovrebbe presentare con periodicità regolare, ma senza formalismi, un report sulle risultanze dell’attività svolta.
P.Q.M.

Nei termini suesposti è il parere della Sezione.




IL SEGRETARIO
C. Giglio A. Colucci
"," Atto amministrativo - Notificazione - Piattaforma per la notificazione degli atti della pubblica amministrazione - Parere della Sezione atti normativi.

​​​​
    ​​​​​​Il Consiglio di Stato ha reso il parere sullo Schema di decreto del Presidente del Consiglio dei ministri recante “Piattaforma per la notificazione degli atti della pubblica amministrazione”, da adottare ai sensi dell’art. 26, comma 15, d.l. 16 luglio 2020, n. 76, convertito, con modificazioni, dalla l. 11 settembre 2020, n. 120 (1).

 
(1) La Sezione Consultiva per gli Atti Normativi del Consiglio di Stato ha reso il parere sullo Schema di decreto del Presidente del Consiglio dei ministri recante “Piattaforma per la notificazione degli atti della pubblica amministrazione”, da adottare ai sensi dell’art. 26, comma 15, d.l. 16 luglio 2020, n. 76, convertito, con modificazioni, dalla l. 11 settembre 2020, n. 120.
Ha chiarito che lo schema di decreto è da rivalutare in alcuni punti, considerato l’impatto sociale che avrà sui cittadini e le finalità di tale nuova modalità tecnologica volta a perseguire semplificazione, modernizzazione e risparmio economico.
Nel parere, chiesto lo scorso 7 dicembre dal Ministro delegato per l’Innovazione Tecnologia e la Transizione Digitale al Consiglio di Stato, si rilevano, prima di tutto carenze nell’analisi e nella valutazione di impatto della regolazione (A.I.R) e (V.I.R.) “tale adempimento istruttorio avrebbe dovuto rivestire una particolare rilevanza, perché avrebbe consentito di comprendere - se correttamente effettuato - in che misura, con quale tempistica e attraverso quali modalità si rivelerà davvero possibile il conseguimento dell’obiettivo di rendere più semplice, efficiente, sicura ed economica la notificazione di atti, provvedimenti, avvisi e comunicazioni della pubblica amministrazione, con risparmio per la spesa pubblica e minori oneri per i cittadini”; obiettivo perseguito con l’istituzione della piattaforma digitale ai sensi del comma 402 della legge 27 dicembre 2019, n. 160.
Ma tale obiettivo “è strettamente legato alla concreta possibilità e capacità (del personale) delle pubbliche amministrazioni di utilizzare la piattaforma, alla effettiva disponibilità di strumenti informatici e al possesso di una minima alfabetizzazione digitale da parte dei cittadini e delle imprese”.
Anche la previsione (contenuta nell’A.I.R.), secondo cui l’abbattimento di “tutte le spese vive legate all’attuale processo di notifica (stampa cartacea e spedizione degli atti)” e la convinzione che “la certezza delle notifiche riduca una cospicua parte del contenzioso e i costi di gestione” sono da ritenersi considerazioni “apodittiche e generiche, di natura qualitativa/discorsiva e non quantitativa/analitica”. Così come i calcoli dell’Agenzia delle Entrate contenuti nell’A.I.R., secondo cui “l’adozione della piattaforma porterebbe a un risparmio annuo di almeno 50 milioni di Euro relativi alle spese vive di notifica e di circa 55 milioni di euro derivanti dall’abbattimento del contenzioso)” sono da ritenersi “generici e inutilizzabili”.
E’ evidente il rischio che l’adozione, a livello normativo, di procedure innovative, cui non faccia seguito (la previsione di) una adeguata implementazione pratica, risulti non solo inefficace, ma addirittura controproducente in termini istituzionali.
La Sezione Consultiva del Consiglio di Stato con il parere invita l’amministrazione a integrare adeguatamente l’analisi già svolta e soprattutto a prevedere e predisporre sin d’ora gli interventi “non normativi” di accompagnamento necessari ad assicurare il raggiungimento degli obiettivi di carattere generale individuati, come, per esempio, “con una campagna di comunicazione istituzionale volta a facilitare e incentivare l’utilizzo della piattaforma illustrandone caratteristiche e benefici, nonché prevedendo una prima fase di sperimentazione nella quale fornire un’attività di consulenza e supporto ai cittadini ed alle imprese per facilitare l’accesso alla piattaforma”.
“Andrebbe anche valutata l’opportunità di intraprendere iniziative di carattere formativo per il personale delle amministrazioni e di prevedere servizi di facilitazione digitale e informativi per i cittadini, in accoglimento delle raccomandazioni formulate dalla Conferenza delle Regioni e delle Province autonome e dall’Upi e fatte proprie dall’ANCI”.
Sul piano del merito e della redazione del provvedimento, il parere richiama “un principio generale di redazione degli atti normativi, secondo il quale va evitata la riproduzione testuale o – peggio ancora – parziale o alterata, in una fonte di rango inferiore, di disposizioni recate da una fonte di rango  superiore” al fine di evitare incertezze applicative e suggerisce l’adozione “del testo regolamento” e “di operare sempre mediante la tecnica del rinvio alla disposizione di rango primario che si intendeva riprodurre”.
Infine, il parere della Sezione Consultiva suggerisce l’introduzione “nel testo di un articolo volto a prevedere un’azione sistematica di verifica e monitoraggio dell’attuazione della piattaforma e del suo effettivo utilizzo da parte delle amministrazioni e dei destinatari delle notifiche” anche disponendo ​​​​​​​“l’istituzione presso la Presidenza del Consiglio dei Ministri – Dipartimento per la trasformazione digitale di un tavolo di monitoraggio sull’applicazione del regolamento ove siano presenti rappresentanti delle amministrazioni centrali, regionali e periferiche ed esperti della materia, con il compito di verificarne in maniera sistematica il recepimento”. ",Atto amministrativo
https://www.giustizia-amministrativa.it/web/guest/-/va-sospesa-l-ordinanza-asl-che-mette-in-quarantena-tutta-la-squadra-dell-udinese-calcio-a-fronte-di-11-casi-di-positivit-c3-a0,"
Va sospesa l’ordinanza Asl che mette in quarantena tutta la squadra dell’Udinese Calcio a fronte di 11 casi di positività
","N. 00001/2022 REG.PROV.CAU.
N. 00004/2022
                REG.RIC.


REPUBBLICA ITALIANA
Tribunale Amministrativo Regionale per il  Friuli Venezia Giulia
(Sezione Prima)
Il Presidente
ha pronunciato il presente

DECRETO

DECRETO
sul ricorso numero di registro generale 4 del 2022, proposto da Lega Nazionale Professionisti Serie A, in persona del legale rappresentante pro tempore, rappresentato e difeso dagli avvocati Alberto Caretti, Giuseppe Morbidelli, Duccio Maria Traina, con domicilio digitale come da PEC da Registri di Giustizia; 

contro
Azienda Sanitaria Universitaria Friuli Centrale - Asu Fc, non costituito in giudizio; 

nei confronti
Societa' Udinese Calcio S.p.A., non costituito in giudizio; 

per l'annullamento previa immediata sospensione
(in parte qua)
del provvedimento del Dipartimento di Prevenzione dell'Azienda Sanitaria Universitaria Friuli Centrale del 5 gennaio 2021 prot. n. 0002202 – P / GEN / ASUFCS, nella parte in cui “per tutti i soggetti sottoposti a quarantena/autosorveglianza si dispone comunque il divieto di esercitare sport di squadra di contatto, nei termini sopra individuati (dal 05/01/2022 e fino al 09/01/2022)”

Visti il ricorso e i relativi allegati;
Vista l'istanza di sospensione del provvedimento del Dipartimento di Prevenzione dell’Azienda Sanitaria Universitaria Friuli Centrale del 5 gennaio 2021 prot. n. 0002202 – P / GEN / ASUFCS, nella parte in cui “per tutti i soggetti sottoposti a quarantena/autosorveglianza si dispone comunque il divieto di esercitare sport di squadra di contatto, nei termini sopra individuati (dal 05/01/2022 e fino al 09/01/2022)” proposta dal ricorrente, ai sensi dell'art. 56 cod. proc. amm.;
Considerato:
 che, con il provvedimento impugnato , l’Azienda Sanitaria Universitaria Friuli Centrale, accertato che nel Gruppo Squadra dell’Udinese Calcio si sono verificati 11 casi di positività al COVID ha disposto anche il divieto di esercitare sport di squadra di contatto dal 5 al 9 gennaio 2022 (periodo in cui sono programmate due giornate di campionato) per tutti gli atleti: sia per quelli sottoposti al (mero) regime di autosorveglianza, sia per quelli eventualmente sottoposti a quarantena, e, in questo modo, non ha consentito alla squadra di “mettersi in bolla” come previsto dalla circolare del 18.6.2020 del Ministero della Salute;
che, per effetto del provvedimento impugnato, nella misura in cui comporta il divieto di esercitare sport di squadra “tanto ai soggetti in quarantena quanto a quelli in autosorveglianza”, la Società Udinese Calcio, che stando a quanto ha comunicato alla Lega ha vaccinato con la terza dose tutta la rosa in data 23 dicembre 2021, ha comunicato alla Lega l’impossibilità di prendere parte alle gare di campionato previste per il 6 e il 9 gennaio 2022 ;
Ritenuto che sussistano nel caso di specie i presupposti di legge, per la dichiarata impossibilità di recuperare tutte le giornate di gara perse entro la data di conclusione del Campionato di serie A;
Ritenuto altresì che non sussista automatico pericolo di danno alla salute pubblica, data la perdurante efficacia della circolare del Ministero della Salute del 18 giugno 2020 la quale ha previsto, con specifico riferimento alle attività sportive, che, nel caso di quarantena dell’intero “Gruppo Squadra” per la accertata positività di uno o più componenti dello stesso, l’intero gruppo possa essere posto “in bolla” e possano così svolgersi gli allenamenti e le partite dei campionati professionistici, previa effettuazione di test nel giorno della gara;
Ritenuto, ai fini cautelari, che il provvedimento del Dipartimento di Prevenzione dell’Azienda Sanitaria Universitaria Friuli Centrale del 5 gennaio 2021 prot. n. 0002202 – P / GEN / ASUFCS, nella parte in cui dispone comunque il divieto di esercitare sport di squadra di contatto, dal 05/01/2022 e fino al 09/01/2022. anche per i soggetti sottoposti ad autosorveglianza ai sensi dell’art. 2 del d.l. 229 del 2021, determina un pregiudizio grave ed immediato, collegato al rinvio delle gare di campionato in calendario fino al 9 gennaio 2022, rispetto al quale il Tribunale non potrebbe utilmente pronunciarsi nella ordinaria trattazione collegiale;

P.Q.M.
Accoglie l’istanza di misure cautelari monocratiche e per l’effetto sospende il provvedimento impugnato nei limiti sopraprecisati e fissa per la trattazione collegiale la camera di consiglio del 9 febbraio 2022.
Il presente decreto sarà eseguito dall'Amministrazione ed è depositato presso la Segreteria del Tribunale che provvederà a darne comunicazione alle parti.
Così dato in Trieste il giorno 8 gennaio 2022.





IL SEGRETARIO
","Covid-19 – Calcio – Squadra dell’Udinese Calcio – Undici casi di positività  - Ordinanza Asl di divieto di giocare le partite per cinque giorni – Va sospesa
 
​​​​​​​
Va sospeso il provvedimento dell’Azienda Sanitaria Universitaria Friuli Centrale che, accertato che nel Gruppo Squadra dell’Udinese Calcio si sono verificati 11 casi di positività al Covid, ha disposto anche il divieto di esercitare sport di squadra di contatto dal 5 al 9 gennaio 2022  per tutti gli atleti, e cioè sia per quelli sottoposti al (mero) regime di autosorveglianza, sia per quelli eventualmente sottoposti a quarantena, e, in questo modo, non ha consentito alla squadra di “mettersi in bolla” come previsto dalla circolare del 18 giugno 2020 del Ministero della Salute (1).
 
(1) Ha chiarito il decreto che, per effetto del provvedimento impugnato, nella misura in cui comporta il divieto di esercitare sport di squadra “tanto ai soggetti in quarantena quanto a quelli in autosorveglianza”, la Società Udinese Calcio, che stando a quanto ha comunicato alla Lega ha vaccinato con la terza dose tutta la rosa in data 23 dicembre 2021, ha comunicato alla Lega l’impossibilità di prendere parte alle gare di campionato previste per il 6 e il 9 gennaio 2022.
Ha aggiunto il decreto che non sussiste automatico pericolo di danno alla salute pubblica, data la perdurante efficacia della circolare del Ministero della Salute del 18 giugno 2020 la quale ha previsto, con specifico riferimento alle attività sportive, che, nel caso di quarantena dell’intero “Gruppo Squadra” per la accertata positività di uno o più componenti dello stesso, l’intero gruppo possa essere posto “in bolla” e possano così svolgersi gli allenamenti e le partite dei campionati professionistici, previa effettuazione di test nel giorno della gara.",Covid-19
https://www.giustizia-amministrativa.it/web/guest/-/pratiche-commerciali-scorrette-e-responsabilit-c3-a0-del-professionista-in-caso-di-interposizione-di-soggetti-terzi,"
Pratiche commerciali scorrette e responsabilità del professionista in caso di interposizione di soggetti terzi
","N. 03826/2022REG.PROV.COLL.
N. 08597/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Sesta)
ha pronunciato la presente
SENTENZA
sul ricorso numero di registro generale 8597 del 2020, proposto da -OMISSIS- S.r.l., in persona del legale rappresentante pro tempore, rappresentata e difesa dagli avvocati Pierluigi Maria Pansini e Tiziano Tarquini, con domicilio digitale come da PEC da Registri di Giustizia; 

contro
Autorità Garante della Concorrenza e del Mercato, in persona del legale rappresentante pro tempore, rappresentata e difesa dall'Avvocatura Generale dello Stato, domiciliataria ex lege in Roma, via dei Portoghesi, 12; 

per la riforma
della sentenza del Tribunale Amministrativo Regionale per il Lazio (Sezione Prima) n. -OMISSIS-/2020, resa tra le parti;

Visti il ricorso in appello e i relativi allegati;
Visto l'atto di costituzione in giudizio dell’Autorità Garante della Concorrenza e del Mercato;
Visti tutti gli atti della causa;
Relatore nell'udienza pubblica del giorno 10 febbraio 2022 il Cons. Francesco De Luca e uditi per le parti gli avvocati Pierluigi Maria Pansini e dello Stato Federico Basilica.;
Ritenuto e considerato in fatto e diritto quanto segue.

FATTO e DIRITTO
1. Ricorrendo dinnanzi a questo Consiglio, la società -OMISSIS- s.r.l. appella la sentenza n. 929 del 2020, con cui il Tar Lazio, Roma ha rigettato il ricorso di primo grado (proposto dall’odierna appellante) diretto ad ottenere l’annullamento del provvedimento sanzionatorio del 24.10.2018 assunto dall’Autorità Garante della Concorrenza e del Mercato (per brevità, anche Autorità) nei confronti della parte ricorrente.
2. In particolare, con provvedimento del 24.10.2018 l’Autorità ha riscontrato a carico della società -OMISSIS-:
- una pratica commerciale scorretta, di cui è stata vietata la diffusione o continuazione, tradottasi: a) nell’attivazione di contratti di fornitura di energia elettrica in assenza di un valido consenso dei consumatori e nell’indebito prelievo di 130 euro dai conti correnti degli stessi, in assenza di un’esplicita autorizzazione; b) nell’utilizzo improprio e non autorizzato di dati e informazioni tecniche personali e finanziarie dei consumatori; c) nell’opposizione di ostacoli all’esercizio dei diritti contrattuali dei consumatori; in violazione degli artt. 24, 25, 26, lettera f), e 66 quinquies, del Codice del Consumo;
- la violazione degli artt. 49, 51, 52, 53, 54 e 55 Codice del consumo in ragione delle modalità di conclusione dei contratti a distanza osservate dalla ricorrente, tenuto conto che il professionista aveva ritenuto vincolato il consumatore all’offerta telefonica, sulla base del mero consenso alla registrazione telefonica, senza aver: a) preliminarmente informato il consumatore circa le modalità di conclusione del contratto e, in particolare, circa la possibilità di utilizzo del supporto durevole – in luogo della forma scritta – ai fini dello scambio delle dichiarazioni confermative; b) messo a disposizione di tutti i consumatori il supporto durevole ove è memorizzata la registrazione telefonica contenente la proposta del contratto, né il supporto durevole contenente la conferma della registrazione della propria accettazione; c) consentito una chiara individuazione del dies a quo della decorrenza del termine di legge; d) consentito al consumatore di esercitare il recesso nei termini di legge, di 14 giorni.
Per l’effetto, l’Autorità ha irrogato alla società una sanzione amministrativa pecuniaria di 450.000 € in relazione alla prima violazione, nonché 50.000 € in relazione alla seconda violazione.
3. La società -OMISSIS- ha impugnato il provvedimento dell’Autorità dinnanzi al Tar Lazio, Roma, deducendone l’illegittimità per “eccesso di potere nella forma del difetto di istruttoria e comunque irragionevolezza, illogicità e contraddittorietà dell’atto impugnato; in ogni caso travisamento ed erronea valutazione dei fatti; contraddittorietà tra più parti dello stesso provvedimento” e contestando la ascrivibilità a proprio carico delle condotte alla base dell’accertamento dell’Autorità.
4. Il Tar Lazio ha rigettato il ricorso, rilevando che le condotte in contestazione dovevano ritenersi effettivamente ascrivibili (anche) alla ricorrente, in quanto:
a) la ricorrente era pienamente consapevole delle modalità e dei contenuti delle comunicazioni effettuate dagli operatori del call center;
b) la ricorrente aveva fornito alla mandataria i dati personali dei consumatori relativi ai dati POD/PDR, codici fiscali e IBAN, in assenza dei quali la pratica commerciale scorretta non avrebbe potuto concretizzarsi;
c) la ricorrente aveva provveduto alle attivazioni delle forniture nella piena consapevolezza del fatto che si trattasse di forniture non richiesta;
d) per un significativo arco di tempo la ricorrente, benché destinataria di numerosi reclami da parte dei consumatori, si era limitata a girare le sue proteste a -OMISSIS-, senza porre in essere condotte proprie in grado di limitare il pregiudizio arrecato e mantenendo il essere il rapporto contrattuale con -OMISSIS-, alla quale aveva pure delegato il c.d. quality call, mentre le iniziative giudiziarie civili e penali erano state assunte in tempo successivo alla comunicazione di avvio del procedimento;
e) la ricorrente era perfettamente consapevole delle modalità utilizzate da -OMISSIS- anche con riferimento ai profili integranti violazioni della direttiva consumers rigths.
In tema di imputazione della responsabilità ad un professionista, del resto, secondo quanto statuito dal primo giudice, dovrebbe prendersi in considerazione non già un profilo di responsabilità diretta nell’attivazione di contratti quanto il mancato impiego della diligenza (ordinariamente pretendibile da parte dell’operatore commerciale), la cui attuazione deve riguardare non soltanto le condotte direttamente poste in essere da quest’ultimo, ma anche le attività demandate ad altri (e che vengono, conseguentemente, nell’immediato interesse del mandante).
Per l’effetto, alla stregua della giurisprudenza formatasi in materia, correttamente l’AGCM aveva imputato le condotte contestate alla società ricorrente, che non aveva, o non aveva tempestivamente, posto in essere misure idonee a prevenire e sanzionare le condotte irregolari dei propri agenti, pur essendovi tenuta al fine di evitare di incorrere in responsabilità.
5. La ricorrente in prime cure ha appellato la sentenza pronunciata dal Tar, deducendone l’erroneità con l’articolazione di un unico motivo di censura.
Secondo la prospettazione attorea, il Tar sarebbe incorso in contraddizione, da un lato, argomentato la propria pronuncia sul presupposto che tra la ricorrente e la società -OMISSIS- srl vi fosse un contratto di mandato commerciale, dall’altro, richiamando a fondamento della decisione una giurisprudenza formatasi in materia di contratto di agenzia.
Il Tar, dunque, non avrebbe distinto le fattispecie del contratto di agenzia (art. 1492 cod. civ.) e quello del mandato (art. 1703 cod. civ.), laddove l'agente è incaricato di reperire i clienti e promuovere la conclusione di contratti, mentre il mandatario deve concluderli.
L’illogicità dell’iter motivazionale alla base della sentenza di primo grado discenderebbe, altresì, dal rilievo operato dalla stessa Autorità, secondo cui la società -OMISSIS- s.rl.. avrebbe svolto l’intera procedura di acquisizione della clientela, inclusa la telefonata di controllo volta a verificare la genuinità del consenso reso dal consumatore, in ordine all’attivazione del nuovo contratto di fornitura (c.d. Quality call), come confermato dalle contestazioni opposte dalla ricorrente nei confronti della -OMISSIS- e aventi ad oggetto gli script da rispettare in relazione alla quality call.
Emergerebbe, dunque, una causa esimente di responsabilità in favore della ricorrente, risultando ascrivibili i fatti in contestazione ad un soggetto autonomo, la società -OMISSIS-, che aveva agito nel proprio ambito di operatività.
Il Tar non avrebbe neppure tenuto conto che la ricorrente, da un lato, aveva prontamente contestato l’operato della mandataria attraverso la posta elettronica, come dato atto dalla stessa Autorità, dall’altro, non avrebbe potuto elaborare i reclami dei consumatori, e quindi procedere allo storno ed al rimborso, perché impossibilitata ad accedere alla banca dati dei clienti finali, risultando la piattaforma telematica in cui erano inserite e conservate le anagrafiche dei consumatori gestita da una società terza, che aveva provveduto illecitamente al blocco dell’accesso, esercitando un illecito diritto di ritenzione dei dati.
Per tali ragioni, la ricorrente era stata costretta ad agire ex art. 700 c.p.c. dinnanzi al Tribunale di Cagliari per ottenere l’immediata consegna della copia di backup del database e la serie di dati attinenti la -OMISSIS-; dall’ordinanza resa dal Tribunale di Cagliari sarebbe pure risultato che l’ultimo backup dei dati riguardanti la -OMISSIS- era stato eseguito a fine febbraio 2018 e, dunque, due mesi prima dell'avvio del procedimento sanzionatorio dell'Autorità garante.
6. Nell’udienza del 10 febbraio 2022 il Collegio ha indicato alle parti una questione rilevata d’ufficio, concernente l’irricevibilità del ricorso in appello, in quanto tardivamente notificato e depositato.
All’esito della discussione la causa è stata trattenuta in decisione.
7. Il ricorso in appello risulta irricevibile.
8. Il presente giudizio, in quanto relativo all’impugnazione di un provvedimento adottato da un’Autorità amministrativa indipendente ai sensi dell’art. 119, comma 1, lett. b), c.p.a. – qual è l’Autorità Garante della Concorrenza e del Mercato, operante, ai sensi dell’art. 10 L. n. 287/90, “in piena autonomia e con indipendenza di giudizio e di valutazione” (Consiglio di Stato, sez. VI, 2 gennaio 2017, n. 2) – è soggetto al rito speciale di cui all’art. 119 c.p.a., connotato dal dimezzamento (altresì) del termine perentorio per la notificazione e il deposito del ricorso in appello.
In particolare:
- ai sensi dell’art. 119, comma 2, c.p.a., “Tutti i termini processuali ordinari sono dimezzati salvo, nei giudizi di primo grado, quelli per la notificazione del ricorso introduttivo, del ricorso incidentale e dei motivi aggiunti, nonché quelli di cui all'articolo 62, comma 1, e quelli espressamente disciplinati nel presente articolo”; trattasi di previsione applicabile anche al giudizio di appello, pure in ragione di quanto previsto dall’art. 119, comma 7, c.p.a.;
- ai sensi dell’art. 45, comma 1, c.p.a. “Il ricorso e gli altri atti processuali soggetti a preventiva notificazione sono depositati nella segreteria del giudice nel termine perentorio di trenta giorni, decorrente dal momento in cui l'ultima notificazione dell'atto stesso si è perfezionata anche per il destinatario”;
- ai sensi dell’art. 92, commi 1 e 3, c.p.a., “Salvo quanto diversamente previsto da speciali disposizioni di legge, le impugnazioni si propongono con ricorso e devono essere notificate entro il termine perentorio di sessanta giorni decorrenti dalla notificazione della sentenza […] In difetto della notificazione della sentenza, l'appello, la revocazione di cui ai numeri 4 e 5 dell'articolo 395 del codice di procedura civile e il ricorso per cassazione devono essere notificati entro sei mesi dalla pubblicazione della sentenza"";
- ai sensi dell’art. 94 c.p.a., “Nei giudizi di appello, di revocazione e di opposizione di terzo il ricorso deve essere depositato nella segreteria del giudice adito, a pena di decadenza, entro trenta giorni dall'ultima notificazione ai sensi dell'articolo 45, unitamente ad una copia della sentenza impugnata e alla prova delle eseguite notificazioni”;
- per l’effetto, ai sensi del combinato disposto degli artt. 45, comma 1, c.p.a., 92 c.p.a., 94 c.p.a., 119, comma 2, c.p.a., il termine perentorio da rispettare per la notificazione del ricorso in appello è di tre mesi dalla pubblicazione della sentenza o di trenta giorni dalla sua notificazione, mentre il termine da rispettare per il suo deposito è di quindici giorni decorrenti dal perfezionamento dell’ultima notificazione anche per il destinatario.
9. L’applicazione di tali coordinate normative al caso di specie evidenzia l’irricevibilità del ricorso in appello.
Alla stregua di quanto emergente dal fascicolo informatico:
- la sentenza gravata è stata pubblicata in data 23 gennaio 2020;
- il ricorso in appello è stato notificato via pec in data 18 ottobre 2020;
- il ricorso in appello è stato depositato in data 6 novembre 2020.
10. Quanto al termine per la notificazione del ricorso, si osserva che, come precisato da questo Consiglio (sez. III, 2 agosto 2021, n. 5655), l’art 84 del D.L. 17 marzo 2020, n. 18, convertito con modificazioni dalla legge 24 aprile 2020, n. 27, ha disposto la sospensione di tutti i termini del processo amministrativo “dal 8 marzo 2020 e fino al 15 aprile 2020”, inclusi, quindi, i termini per la notifica del ricorso.
Successivamente, l’art. 36, comma 3, del D.L. 8 aprile 2020, n. 23, convertito con modificazioni dalla legge 5 giugno 2020, n. 40, ha previsto che “Nei giudizi disciplinati dal codice del processo amministrativo, di cui all'allegato 1 al decreto legislativo 2 luglio 2010, n. 104, sono ulteriormente sospesi, dal 16 aprile al 3 maggio 2020 inclusi, esclusivamente i termini per la notificazione dei ricorsi, fermo restando quanto previsto dall’articolo 54, comma 3, dello stesso codice”.
Di conseguenza, il termine per la notificazione del ricorso, da intendere riferito alla notificazione dei ricorsi sia in primo grado che in appello (cfr. Consiglio di Stato, sez. V, 3 giugno 2021, n. 4257), sospeso dall’8 marzo 2020, ha ripreso a decorrere dal 4 maggio 2020.
Per l’effetto, considerato il termine di tre mesi dalla pubblicazione della sentenza di prime cure per la proposizione del ricorso in appello ex art. 119 c.p.a., avvenuta nella specie in data 23 gennaio 2020, tenuto conto della sospensione del relativo termine per il periodo 8 marzo 2020-4 maggio 2020, il ricorso in appello avrebbe dovuto essere proposto entro il termine di 18 giugno 2020.
Nel caso di specie, invece, il ricorso in appello è stato notificato in data 18 ottobre 2020.
11. Parimenti, quanto al termine per il deposito del ricorso, di quindici giorni dalla sua notificazione, lo stesso scadeva in data 2 novembre 2020, a fronte di un deposito avvenuto nella specie in data 6 novembre 2020.
12. Per l’effetto, posto che ai sensi dell’art. 35, comma 1, lett. a), c.p.a., “il giudice dichiara, anche d'ufficio, il ricorso: a) irricevibile se accerta la tardività della notificazione o del deposito…”, facendosi questione di ricorso tardivamente notificato e, comunque, tardivamente depositato, l’appello deve essere dichiarato irricevibile.
13 Peraltro, non potrebbe giungersi a diversa conclusione neppure invocando la rimessione in termini ex art. 37 c.p.a.
Trattasi di un istituto di carattere eccezionale, derogando alla generale perentorietà dei termini processuali, prevista a tutela del pubblico interesse al tempestivo e celere svolgimento del giudizio, oltre che della parità di trattamento delle parti, da sottoporre ai medesimi termini processuali.
La sua operatività deve, dunque, ritenersi limitata alle ipotesi in cui sussista effettivamente un impedimento oggettivo ovvero un errore scusabile in cui sia incorsa la parte processuale, determinato da fatti oggettivi, rappresentati -di regola- dall’oscurità del testo normativo, dalla sussistenza di contrasti giurisprudenziali o da erronee rassicurazioni fornite da soggetti pubblici istituzionalmente competenti all’applicazione della normativa violata (Consiglio di Stato, sez. IV, 19 settembre 2019, n. 6242)..
Nel caso di specie, non risultano dedotti – né, a fortiori, provati – impedimenti fattuali che hanno reso impossibile il rispetto del termine processuale in esame; non si discorre neppure di comportamenti ambigui dell'amministrazione, né emerge un contrasto giurisprudenziale in ordine alla natura perentoria del termine di notificazione e deposito del ricorso in appello, in caso di sua sottoposizione alla regola del dimezzamento ex art. 119, comma 2, c.p.a.
Come precisato da questo Consiglio proprio in relazione ad una controversia soggetta al rito abbreviato ex art. 119 c.p.a.:
- “Nel rito abbreviato ex art. 119, c.p.a., secondo le previsioni del combinato disposto dei commi 2 e 7 di tale norma, tutti i termini processuali ordinari — compresi i termini di decadenza per la proposizione dei mezzi di impugnazione dell'appello, della revocazione e dell'opposizione — sono dimezzati, essendo, quanto agli atti introduttivi del giudizio, prevista una specifica eccezione per il solo termine della notificazione del ricorso introduttivo del giudizio di primo grado” (Consiglio di Giustizia Amministrativa, 8 luglio 2021, n. 674; Consiglio di Stato, sez. VI, 12 febbraio 2014, n. 697);

- “la giurisprudenza è pacifica nel ritenere che il termine legislativamente fissato per il deposito del ricorso presso la segreteria del giudice adito abbia carattere perentorio in quanto, essendo espressione di un principio di ordine pubblico processuale, è sottratto alla disponibilità non solo delle parti, ma anche del giudice, il quale non può disattenderlo o prorogarlo, al di fuori dei casi restrittivamente interpretati di errore scusabile, per sopperire all'inerzia dell'interessato” (Consiglio di Stato, Sez. III, 8 febbraio 2021, n. 1129).
Non emerge, infine, neppure una situazione fattuale tale da poter avere determinato nella parte appellante un errore scusabile.
Come precisato dall’Adunanza Plenaria di questo Consiglio (n. 32 del 2012), l’applicazione del rito è doverosa ed oggettiva, e non vi è spazio per una scelta del rito, o sua disapplicazione, ad opera delle parti o del giudice. Le parti sono tenute a seguire il rito speciale e il giudice, a propria volta, è tenuto alla sua osservanza. Se la parte non rispetta i termini del rito speciale incorre in un errore processuale che determina decadenza, salva la ricorrenza dell’errore scusabile.
Sotto tale ultimo profilo, in particolare, l’Adunanza Plenaria ha osservato che “se in primo grado viene seguito il rito ordinario senza che nessuna delle parti, che anzi ne traggono vantaggio, né il giudice rilevino la necessità di seguire il rito speciale, e senza che vi siano altri indizi della necessità di seguire il rito speciale (qualificazione del ricorso nel registro dei ricorsi, misura del contributo unificato) si determina una situazione complessiva, oggettivamente e concretamente idonea a trarre in errore la parte. Sicché, la parte che, nel proporre appello, segue i termini del rito ordinario anziché quelli del rito speciale, incorre in un errore che può essere ritenuto scusabile”.
Nel caso di specie, tuttavia:
- nel fascicolo informatico di primo grado, la tipologia di ricorso risulta classificata come “rito abbreviato (ex art. 119 c.p.a.)”;
- coerentemente, il giudizio di primo grado si è svolto con le forme del rito abbreviato, avendo la parte resistente depositato memoria conclusionale in data 30.12.2019, a fronte di un’udienza di discussione fissata per il giorno 15.1.2020; con una tempistica, pertanto, coerente con l’applicazione del rito abbreviato ex art. 119 c.p.a.;
- parimenti, il fascicolo di appello risulta classificato come “appello avv. sentenza nel rito abbreviato ex art. 119 c.p.a.”.
Pertanto, in assenza di un contrasto giurisprudenziale in ordine alla perentorietà del termine dimidiato di notificazione e deposito del ricorso in appello ex art. 119 c.p.a., a fronte di un contesto fattuale e processuale connotato dalla certa applicazione dell’art. 119 c.p.a., non sussistono i presupposti per concedere la rimessione in termini ex art. 37 c.p.a.
14. L’appello deve, dunque, essere dichiarato irricevibile per tardività della sua notificazione e, comunque, del suo deposito, ai sensi del combinato disposto degli artt. 35, comma 1, lett. a), c.p.a, 45, comma 1, c.p.a., 92 c.p.a. 94 c.p.a. e 119, commi 2 e 7, c.p.a.
15. In ogni caso, si osserva che il ricorso, oltre che irricevibile nel rito, è infondato nel merito.
16. Nell’odierno giudizio è controversa l’ascrivibilità in capo all’odierno appellante delle condotte alla base del provvedimento impugnato in prime cure.
Alla stregua di quanto emergente dal provvedimento impugnato, tuttavia, l’Autorità ha posto a base della propria decisione condotte in gran parte direttamente riferibili all’operato dell’odierna ricorrente.
In particolare, se è vero che l’Autorità ha pure valorizzato l’operato di un collaboratore esterno (-OMISSIS-), ciò è avvenuto in relazione alle attività scorrette di procacciamento della clientela attraverso il canale di teleselling (punti 76 e 86 provvedimento); le ulteriori condotte censurate con il provvedimento impugnato in prime cure risultavano, invece, direttamente riferibili all’operato della ricorrente.
Trattasi, tra l’altro:
- del prelievo dai conti correnti dei consumatori dell’importo di € 130,00, di cui € 30,00 per l’attivazione della fornitura ed € 100,00 a titolo di prima ricarica di energia elettrica, prima ancora della conclusione del contratto, senza mettere a disposizione del consumatore la registrazione della telefonata su supporto durevole, o la copia cartacea del contratto stesso (par. 78 provvedimento); 
- dell’utilizzo indebito di informazioni tecniche, personali e finanziarie, non pubbliche, dei consumatori, in assenza di apposita autorizzazione, oltre che in mancanza di un valido contratto di fornitura (par. 79 provvedimento);
- dell’opposizione di ostacoli all’esercizio dei diritti contrattuali da parte dei consumatori, non garantendo a questi ultimi efficienti sistemi di comunicazione (contatti telefonici, via posta ordinaria o elettronica o attraverso il sito web), né fornendo riscontro alle richieste di chiarimenti che gli venivano inoltrate dai consumatori o alle richieste di restituzione degli importi indebitamente prelevati dai conti correnti degli stessi, né rispettando il termine di legge di 14 giorni dalla valida conclusione del contratto per consentire ai consumatori l’esercizio del diritto di recesso (parr. 84 e 86 provvedimento).
Diversamente da quanto dedotto in appello, si è in presenza di condotte non ascrivibili a collaboratori esterni della ricorrente, ma dalla stessa direttamente compiute.
Per l’effetto, l’appello risulta infondato, in primo luogo, in quanto argomentato sulla base dell’erroneo presupposto per cui l’Autorità abbia ascritto alla ricorrente una responsabilità per il fatto altrui. Invero, la gran parte delle condotte in contestazione risultavano direttamente riferibili ad azioni o omissioni compiute dalla ricorrente, pertanto chiamata a rispondere esclusivamente del fatto proprio.
17. Le censure impugnatorie non potrebbero, in ogni caso, essere accolte neppure valorizzando quelle condotte, direttamente poste in essere dalla -OMISSIS-, concretizzatesi, in particolare, nell’utilizzo del canale di teleselling secondo modalità scorrette.
Al riguardo, l’Autorità ha rilevato che “gli operatori del call center, nel presentare l’offerta non chiarivano che -OMISSIS- era la società con la quale il consumatore avrebbe stipulato un nuovo contratto di fornitura, anzi, confondevano appositamente il cliente sul fatto che la “distribuzione” sarebbe stata effettuata in ogni caso da “-OMISSIS- -OMISSIS-” lasciando intendere che tale società – deputata alla gestione della rete – fosse la stessa società di fornitura dell’energia elettrica, con la quale il consumatore aveva precedentemente stipulato il contratto” (par. 73 provvedimento).
L’Autorità, in relazione alla violazione delle norme a tutela dei consumatori nella conclusione di contratti a distanza, ha anche richiamato l’omessa informazione al consumatore circa le modalità di conclusione del contratto e, in particolare, circa la possibilità di utilizzo del supporto durevole – in luogo della forma scritta – ai fini dello scambio delle dichiarazioni confermative (par. 86), rientrante pure nell’attività preliminare alla conclusione dei contratti.
Benché si fosse in presenza di condotte direttamente tenute da altri operatori economici, formalmente distinti dall’appellante, l’odierno ricorrente doveva comunque rispondere della pratica commerciale scorretta in concreto tenuta; ciò non per il fatto altrui (di dubbia legittimità a fronte di sanzioni punitive), ma per l’omessa vigilanza sull’attività del proprio collaboratore esterno di cui il professionista si era avvalso nell’esercizio dell’impresa.
18. Al riguardo, l’appellante valorizza la distinzione intercorrente fra contratto di agenzia e contratto di mandato, evidenziando come il Tar, da un lato, abbia riscontrato un rapporto di mandato tra la ricorrente e la -OMISSIS- s.rl., dall’altro, abbia rigettato il ricorso richiamando una giurisprudenza formatasi in materia di contratto di agenzia.
In ogni caso, il ricorrente rileva che la -OMISSIS- srl operava quale soggetto autonomo, agendo nel proprio ambito di operatività, con la conseguenza che non avrebbe potuto imputarsi alla ricorrente una responsabilità per il fatto altrui.
Tali doglianze non possono essere condivise.
La distinzione tra mandato e agenzia, così come la valorizzazione di un ambito autonomo di operatività riconosciuto alla società -OMISSIS- non potrebbero, infatti, condurre ad un diverso esito dell’odierna controversia.

In subiecta materia, deve darsi continuità all’indirizzo giurisprudenziale, accolto dalla Sezione (25 giugno 2019, n. 4357, 10 marzo 2021, n. 2033), secondo cui l'interposizione di uno o più soggetti nel rapporto fra l'operatore commerciale e la clientela non esclude la responsabilità dell'operatore stesso. In linea di diritto, infatti, si tratta di un semplice corollario della responsabilità per fatto degli ausiliari, sancita in via generale dall’art. 2049 c.c., e in linea logica corrisponde anche alla realtà dei mercati, ove pochissimi operatori, se non nessuno di essi, agiscono senza collaboratori esterni.
Nei casi in cui vi sia l’interposizione di soggetti terzi nell’attività di vendita del professionista, il canone della diligenza richiesta obbliga, in particolare, a monitorare il comportamento dell’attività dei singoli collaboratori esterni e, ciò, al fine di evitare che l’esternalizzazione di alcune fati dell’attività commerciale svolta nei confronti dei consumatori possa costituire il presupposto idoneo a consentire una facile esimente da responsabilità per le condotte che egli stesso volesse assumere non riconducibili al fatto proprio.
Lungi dal configurare una responsabilità oggettiva del professionista, la mancata predisposizione di adeguati strumenti di controllo rappresenta, dunque, una condotta non conforme al normale grado della specifica diligenza, competenza ed attenzione che ragionevolmente i consumatori attendono da un professionista nei loro confronti rispetto ai principi generali di correttezza e di buona fede nel settore di attività del professionista.
In definitiva, il professionista è chiamato a rispondere delle condotte illecite, che, da un lato, gli ausiliari sono stati posti in condizione di compiere in ragione dello specifico incarico conferito dal professionista medesimo; dall’altro, avrebbero potuto essere evitare attraverso un efficace sistema di monitoraggio e di controllo che il professionista avrebbe dovuto attuare nell’osservanza di obblighi di diligenza professionale sullo stesso gravanti.
Nella specie la circostanza per cui il ricorrente avesse incaricato la -OMISSIS-e del procacciamento di nuovi clienti attraverso il canale di teleselling certamente integrava un atto di preposizione ad un’attività economica da svolgere a vantaggio del professionista, della quale il ricorrente si era concretamente avvalso nell’esercizio della propria impresa e sulla quale, dunque, lo stesso era tenuto a vigilare al fine di evitare l’integrazione di pratiche scorrette, lesive degli interessi dei consumatori.
19. Ciò precisato, si osserva che l’odierno appellante non soltanto non ha dimostrato di avere attivato un sistema di vigilanza e controllo sull’operato del proprio collaboratore esterno ma, sebbene a conoscenza delle  modalità ingannevoli attraverso cui gli operatori del call center acquisivano il consenso dei consumatori al momento della registrazione della telefonata (ivi compreso il fatto che gli stessi si presentavano come operatori di -OMISSIS- Energia e già disponevano di dati personali dei consumatori contattati), ha pure omesso di adottare specifiche iniziative volte a fare cessare le condotte illecite, a garanzia dell’utenza lesa .
Tanto emerge sia dall’email richiamata nella nota 7 del provvedimento impugnato in prime cure, inviata ad un socio di -OMISSIS-, in cui la ricorrente comunicava che “ sono sempre più frequenti le chiamate di clienti che lamentano di non essere stati richiamati dal Vostro ufficio quality, (…) molti clienti ci dicono di essere stati contattati da operatori che si spacciano per -OMISSIS-”, sia dalla email del 6.12.2017 richiamata al punto 37 del provvedimento per cui è causa, in cui la ricorrente chiede ad un socio della -OMISSIS- “di non superare il numero di 1500 inserimenti di POD mensili” in quanto “non servono a nulla 3.000 contratti al mese se poi il 70% è immondizia”: sebbene tali documenti non siano stati acquisiti in giudizio, la loro esistenza e il relativo contenuto letterale non sono stati specificatamente contestati dall’appellante, dovendo, dunque, ritenersi pacifici.
Si conferma, dunque, la responsabilità personale del ricorrente, il quale, sebbene a conoscenza tanto delle doglianze di un numero considerevole di clienti, riferite proprio alle modalità ingannevoli di azione dell’operatore incaricato, quanto dell’elevata percentuale di attivazioni senza esito positivo, non ha assunto alcuna misura per porre fine all’azione illecita dell’ausiliario e rimediare alle conseguenze lesive dalla stessa prodotte.
L’omessa vigilanza e l’omessa effettiva reazione alla pratica commerciale scorretta compiuta dal proprio ausiliario generano, dunque, una responsabilità diretta del professionista che, tenendo una condotta omissiva, ha concorso nell’illecito del proprio collaboratore, rispondendone, dunque, personalmente in qualità di coautore.
20. Non potrebbe diversamente argomentarsi richiamando, come dedotto in appello:
-l’avvenuta contestazione dell’operato della -OMISSIS-, desumibile da reclami e dalle email a questa inviati dalla ricorrente, riferiti anche alla mancata regolare effettuazione della quality call;
- l’impossibilità della ricorrente di elaborare i reclami dei consumatori per procedere allo storno e al rimborso, in quanto non in condizione di accedere alla banca dati dei clienti finali; secondo quanto dedotto nel ricorso in appello (pag. 7) “a far data dal marzo 2018, è stato interdetto l'accesso presso la piattaforma telematica ove erano inserite e conservate tutte le anagrafiche dei consumatori”; si sarebbe trattato di piattaforma gestita da altra società, che avrebbe provveduto ad un illecito blocco e all’esercizio di un (altrettanto) illecito diritto di ritenzione dei dati, come emergente pure dalla proposizione, ad opera della ricorrente, di un ricorso ex art. 700 c.p.c. definito con provvedimento di accoglimento del Tribunale di Cagliari, in cui sarebbe stato accertato lo svolgimento dell’ultimo backup dei dati riguardanti la -OMISSIS- a fine febbraio 2018, dunque, due mesi prima dell’avvio del procedimento sanzionatorio.
Tali circostanze non rilevano per escludere la responsabilità del ricorrente.
Con riferimento alle contestazioni opposte dalla ricorrente a mezzo email, esse, come osservato, anziché giustificare la condotta della società -OMISSIS-, ne dimostrano l’illiceità, provando che l’appellante era a conoscenza delle scorrettezze commesse dal proprio collaboratore esterno e che, ciò nonostante, anziché adottare misure effettive idonee ad interrompere la protrazione della pratica scorretta - anche attraverso la sospensione o la risoluzione del contratto inter partes concluso – si è limitata a mere contestazioni, continuando ad avvalersi dell’operato del proprio ausiliario, in tale modo concorrendo con questi nella pratica scorretta ravvisata dall’Autorità.
Relativamente all’accertamento cautelare recato nell’ordinanza ex art. 700 c.p.c., si è in presenza, in primo luogo, di un ordine cautelare, emesso all’esito di una cognizione per propria natura sommaria, come tale non idonea a recare un accertamento incontrovertibile in ordine ai fatti di causa; in secondo luogo, di un provvedimento riferito a fatti successivi all’avvio della pratica commerciale scorretta.
L’ordinanza cautelare de qua, richiamando le difese della ricorrente, dà conto che “nel mese di marzo 2018 la Enermed ha unilateralmente ed inavvertitamente sospeso il servizio di accesso presso la piattaforma”, con la conseguenza che una tale sospensione, pure nelle ipotesi in cui, da un lato, fosse stata effettivamente operata dal gestore, dall’altra, fosse stata idonea ad influire sulla capacità del ricorrente di procedere ai rimborsi dovuti, non avrebbe comunque potuto escludere l’imputabilità della condotta nel periodo intercorrente tra settembre 2017 e marzo 2018, pure compreso nell’accertamento dell’infrazione per cui è causa (par. 93 provvedimento).
In ogni caso, la sospensione del servizio di accesso presso la piattaforma su cui ha statuito in sede cautelare il giudice civile, ove rilevante, avrebbe potuto influire, oltre che per un margine temporale limitato, solo su una parte delle condotte in contestazione, riguardando esclusivamente lo storno e il rimborso delle somme riscosse, senza influire sulle violazioni delle norme a tutela dei consumatori nella conclusione di contratti a distanza (parr. 86 e ss. provvedimento) o sul “significativo fenomeno di attivazioni non richieste di fornitura di energia elettrica e l’indebito prelievo della somma pari a 130 euro dai conti correnti dei consumatori, attraverso lo sfruttamento di dati personali non autorizzati dagli stessi, in violazione degli artt. 24, 25, 26, lettera f) e 66 quinquies del Codice del Consumo” (par. 85 provvedimento) alla base del provvedimento per cui è causa. 
21. Parimenti, anche la circostanza per cui la ricorrente avesse incaricato la -OMISSIS- della telefonata di controllo volta a verificare la genuinità del consenso reso dal consumatore in ordine all’attivazione del nuovo contratto di fornitura, lungi dall’assumere valenza esimente - come infondatamente dedotto dall’appellante-, comprova ulteriormente la violazione delle regole di diligenza professionale alla base del giudizio di responsabilità formulato dall’Autorità, confermando la carenza di un sistema di monitoraggio e controllo idoneo a prevenire pratiche commerciali scorrette.
Come condivisibilmente rilevato dall’Autorità al punto 76 del provvedimento, la quality call non avrebbe potuto infatti essere demandata allo stesso operatore incaricato del procacciamento della clientela, ma avrebbe dovuto essere effettuata dalla stessa società di vendita o da un altro soggetto terzo, proprio al fine di verificare la bontà delle informazioni veicolate dagli operatori dall’agenzia di call center e, dunque, di vigilare adeguatamente sul relativo operato di cui il professionista si avvaleva nell’attività di impresa.
22. Alla stregua delle considerazioni svolte, il ricorso in appello, irricevibile perché tardivamente notificato e depositato, risulta comunque infondato.
23. La particolarità della controversia giustifica l’integrale compensazione tra le parti delle spese di giudizio del grado di appello.
P.Q.M.
Il Consiglio di Stato in sede giurisdizionale (Sezione Sesta), definitivamente pronunciando sull'appello, come in epigrafe proposto, lo rigetta e, per l’effetto, conferma la sentenza impugnata.
Compensa interamente tra le parti le spese di giudizio del grado di appello.
Ordina che la presente sentenza sia eseguita dall'autorità amministrativa.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196, e dell’articolo 10 del Regolamento (UE) 2016/679 del Parlamento europeo e del Consiglio del 27 aprile 2016, a tutela dei diritti o della dignità della parte interessata, manda alla Segreteria di procedere all'oscuramento delle generalità nonché di qualsiasi altro dato idoneo ad identificare la ricorrente e gli altri soggetti privati menzionati nella presente sentenza.
Così deciso in Roma nella camera di consiglio del giorno 10 febbraio 2022 con l'intervento dei magistrati:


Giancarlo Montedoro,	Presidente
Alessandro Maggio,	Consigliere
Giordano Lamberti,	Consigliere
Francesco De Luca,	Consigliere, Estensore
Thomas Mathà,	Consigliere

Giancarlo Montedoro,	Presidente
Alessandro Maggio,	Consigliere
Giordano Lamberti,	Consigliere
Francesco De Luca,	Consigliere, Estensore
Thomas Mathà,	Consigliere



IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Concorrenza – Pratica commerciale scorretta – Consumatore – Autorità amministrative indipendenti - Autorità garante della concorrenza e del mercato – Responsabilità per fatto degli ausiliari
 
In materia di pratiche commerciali scorrette, qualora vi sia l’interposizione di soggetti terzi nell’attività di vendita del professionista, il canone della diligenza richiesta obbliga il professionista a monitorare il comportamento dei singoli collaboratori esterni, al fine di evitare che l’esternalizzazione di alcune fasi dell’attività commerciale svolta nei confronti dei consumatori possa costituire il presupposto idoneo a consentire una facile esimente da responsabilità per le condotte che egli stesso volesse assumere non riconducibili al fatto proprio. (1)
 
La mancata predisposizione di adeguati strumenti di controllo sull’attività dei propri collaboratori esterni non dà luogo ad una responsabilità oggettiva per il fatto altrui, ma si traduce in una condotta direttamente ascrivibile al professionista, non conforme al normale grado della specifica diligenza, competenza ed attenzione che ragionevolmente i consumatori attendono dal professionista nei loro confronti rispetto ai principi generali di correttezza e di buona fede operanti nel relativo settore di attività. (2)
 
Il procacciamento di nuovi clienti attraverso il canale di teleselling - ai fini della conclusione di contratti di fornitura di energia elettrica - svolto secondo modalità scorrette da una società esterna incaricata dal professionista, non esclude la responsabilità di quest’ultimo, che, sebbene a conoscenza tanto delle doglianze di un numero considerevole di clienti, riferite alle modalità ingannevoli di azione dell’operatore incaricato, quanto dell’elevata percentuale di attivazioni senza esito positivo, non abbia assunto alcuna misura per porre fine all’azione illecita dell’ausiliario e rimediare alle conseguenze lesive dalla stessa prodotte. (3)
 
La quality call non potrebbe essere demandata allo stesso operatore incaricato del procacciamento della clientela, ma dovrebbe essere effettuata dal professionista o da un soggetto terzo, al fine di verificare la bontà delle informazioni veicolate dall’agenzia di call center, in tale modo consentendo un’adeguata vigilanza sull’operato del collaboratore esterno di cui il professionista si avvale nell’attività di impresa. (4)
 
 
(1,2) La VI sezione ha dato continuità all’indirizzo giurisprudenziale, secondo cui l'interposizione di uno o più soggetti nel rapporto fra l'operatore commerciale e la clientela non esclude la responsabilità dell'operatore stesso. In linea di diritto, infatti, si tratta di un semplice corollario della responsabilità per fatto degli ausiliari, sancita in via generale dall’art. 2049 c.c., e in linea logica corrisponde anche alla realtà dei mercati, ove pochissimi operatori, se non nessuno di essi, agiscono senza collaboratori esterni.     
Nei casi in cui vi sia l’interposizione di soggetti terzi nell’attività di vendita del professionista, il canone della diligenza richiesta obbliga, in particolare, a monitorare il comportamento dell’attività dei singoli collaboratori esterni e, ciò, al fine di evitare che l’esternalizzazione di alcune fati dell’attività commerciale svolta nei confronti dei consumatori possa costituire il presupposto idoneo a consentire una facile esimente da responsabilità per le condotte che egli stesso volesse assumere non riconducibili al fatto proprio. Lungi dal configurare una responsabilità oggettiva del professionista, la mancata predisposizione di adeguati strumenti di controllo rappresenta, dunque, una condotta non conforme al normale grado della specifica diligenza, competenza ed attenzione che ragionevolmente i consumatori attendono da un professionista nei loro confronti rispetto ai principi generali di correttezza e di buona fede nel settore di attività del professionista.     
(3,4) In definitiva, il professionista è chiamato a rispondere delle condotte illecite, che, da un lato, gli ausiliari sono stati posti in condizione di compiere in ragione dello specifico incarico conferito dal professionista medesimo; dall’altro, avrebbero potuto essere evitare attraverso un efficace sistema di monitoraggio e di controllo che il professionista avrebbe dovuto attuare nell’osservanza di obblighi di diligenza professionale sullo stesso gravanti. 
Nella specie la circostanza per cui il ricorrente avesse incaricato un determinato soggetto al procacciamento di nuovi clienti attraverso il canale di teleselling certamente integrava un atto di preposizione ad un’attività economica da svolgere a vantaggio del professionista, della quale il ricorrente si era concretamente avvalso nell’esercizio della propria impresa e sulla quale, dunque, lo stesso era tenuto a vigilare al fine di evitare l’integrazione di pratiche scorrette, lesive degli interessi dei consumatori. 
 ",Concorrenza
https://www.giustizia-amministrativa.it/web/guest/-/malfunzionamento-del-microfono-di-un-avvocato-che-ha-impedito-la-partecipazione-all-udienza-da-remoto,"
Malfunzionamento del microfono di un avvocato che ha impedito la partecipazione all’udienza da remoto
","N. 00824/2020 REG.PROV.CAU.
N. 00855/2020
            REG.RIC.           


REPUBBLICA ITALIANA
Il CONSIGLIO DI GIUSTIZIA AMMINISTRATIVA PER LA REGIONE SICILIANA
Sezione giurisdizionale
ha pronunciato la presente

ORDINANZA

ORDINANZA
sul ricorso numero di registro generale 855 del 2020, proposto da 
Societa' Cooperativa Sociale-OMISSIS-, in persona del legale rappresentante pro tempore, rappresentata e difesa dall'avvocato Maria Beatrice Miceli, con domicilio digitale come da PEC da Registri di Giustizia e domicilio eletto presso il suo studio in Palermo, via Nunzio Morello 40; 
contro
Ministero dell'Interno - Prefettura di Trapani - Ufficio Territoriale del Governo, Regione Siciliana - Assessorato della Salute - Dipartimento Regionale per la Pianificazione Strategica, Autorità Nazionale Anticorruzione - Ufficio Sanzioni Contratti Pubblici, in persona dei rispettivi legali rappresentanti pro tempore, rappresentati e difesi dall'Avvocatura Distrettuale dello Stato di Palermo, domiciliataria ex lege in Palermo, via Valerio Villareale, 6; 

nei confronti
Azienda Sanitaria Provinciale di Trapani, in persona del legale rappresentante pro tempore, rappresentato e difeso dall'avvocato Francesca Maria Carini, con domicilio digitale come da PEC da Registri di Giustizia; 

per la riforma
della sentenza in forma semplificata, ex art. 60 c.p.a. del Tribunale Amministrativo Regionale per la Sicilia (Sezione Prima) n. -OMISSIS-, pubblicata il giorno 21 settembre 2020, con la quale il TAR Sicilia-Palermo, Sezione Prima, ha rigettato il ricorso n. -OMISSIS-di R.G. ed i successivi motivi aggiunti proposti per l'annullamento, quanto al ricorso introduttivo:
a) del provvedimento n. -OMISSIS- del Prot. Interno del 3 ottobre 2019 (Fasc. n. 4815/Area I^/Antimafia) con il quale il signor Prefetto della Provincia di Trapani ha informato di ritenere sussistente il fondato pericolo che la cooperativa Sociale-OMISSIS-, anche in modo indiretto, possa agevolare le attività criminose o esserne in qualche modo condizionata ai sensi dell'art. 91, comma 5 del D.Lgs. n. 159/2011 e successive modifiche ed integrazioni e, conseguentemente, ha adottato informazione interdittiva anche ai sensi degli articoli 84 e 89/bis del D. Lgs. n. 159/11;
b) della nota Prot. uscita n.-OMISSIS-del 3 ottobre 2019, con la quale il Prefetto della Provincia di Trapani ha comunicato l'avvenuta adozione del suindicato provvedimento di contenuto interdittivo;
c) ove occorra e per quanto di ragione, del verbale del Gruppo Interforze istituito ai sensi dell'art. 5, co. 3, del D.M. 14 marzo 2003, relativo alla  riunione del 17 settembre 2019, conosciuto dalla ricorrente in data successiva alla comunicazione del provvedimento interdittivo e solo a seguito di evasione di richiesta di accesso, contenente la proposta di emissione di informazione
antimafia di contenuto interdittivo; 
d) della nota prot. n. -OMISSIS- datata 7 ottobre 2019 e successivamente comunicata con la quale l'ASP di Trapani - U.O.C. Affari Generali, Contratti e Convenzioni ha comunicato l'intenzione di non procedere al rinnovo del rapporto convenzionale con la cooperativa ricorrente ed invitato la stessa ad interrompere immediatamente (“dalla data di ricezione”) il servizio espletato nelle more del rinnovo;
e) della deliberazione n. -OMISSIS-del 17 ottobre 2019, successivamente comunicata, con cui il Direttore Generale dell'ASP di Trapani ha revocato la deliberazione n. -OMISSIS- del 29 luglio 2019 avente ad oggetto “rinnovo convenzione, mediante stipula di nuovo atto, con la-OMISSIS- Cooperativa Sociale …., per l'erogazione di prestazioni in favore di soggetti affetti da disturbo autistico presso il Centro diurno denominato -OMISSIS-. Durata anni tre. Importo € 1.762.800,00”;
f) ove occorra e per quanto di ragione, della nota prot. n.-OMISSIS-del 21 ottobre 2019, successivamente comunicata, di trasmissione della deliberazione impugnata sub e);
g) del D.D.G. n. -OMISSIS- del 24 ottobre 2019, comunicato alla cooperativa ricorrente in data 28 ottobre 2019 e pubblicato in GURS in data 22 novembre 2019, con cui l'Assessorato Regionale della Salute – Dipartimento Regionale per la Pianificazione Strategica ha revocato il D.D.G. n. -OMISSIS-del Dipartimento Regionale Attività Sanitarie e Osservatorio Epidemiologico ed avente ad oggetto il “Provvedimento di Trasferimento del Rapporto di Accreditamento dalla Serenità cooperativa Sociale Onlus alla società cooperativa sociale-OMISSIS- e ampliamento dei locali del Centro Diurno -OMISSIS- per soggetti affetti da disturbo autistico”;
h) ove occorra e per quanto di ragione, della nota prot. n.-OMISSIS-del 28 ottobre 2019 di notifica del D.D.G. n. -OMISSIS-/2019;
i) ove occorra e per quanto di ragione, della nota prot. n-OMISSIS-del 17 ottobre 2019 di comunicazione di avvio del procedimento finalizzato all'adozione del provvedimento di revoca impugnato sub g);
l) ove occorra e per quanto di ragione, della nota n. -OMISSIS- del 25 novembre 2019, con la quale l'Autorità Nazionale Anticorruzione – Ufficio Sanzioni Contratti Pubblici ha comunicato l'avvenuta segnalazione e l'inserimento nel Casellario informatico di annotazione relativa all'intervenuta adozione di informativa antimafia interdittiva a carico della cooperativa ricorrente; 
m) di ogni altro atto presupposto, connesso e/o conseguenziale, ancorché allo stato non conosciuto;
quanto al ricorso per motivi aggiunti:
n) deliberazione del D.G. n.-OMISSIS- del 4 giugno 2020 con cui l'ASP di Trapani ha deliberato di ritenere risolta la convenzione rep.  n.-OMISSIS-del 6 febbraio 2020 (adottata in adempimento dell'ordinanza TAR n.-OMISSIS-) e disimpegnata la spesa già autorizzata con deliberazione n. -OMISSIS- del 26 febbraio 2020 per il periodo 27 marzo 2020/14 febbraio 2021; 
o) di ogni altro atto presupposto, connesso e/o conseguenziale, tra questi espressamente compresa, ove occorra e per quanto di ragione, la nota ASP TP prot. n. -OMISSIS- del 12 maggio 2020.

Visti il ricorso in appello e i relativi allegati;
Visto l'art. 98 cod. proc. amm.;
Visti gli atti di costituzione in giudizio del Ministero dell'Interno - Prefettura di Trapani - Ufficio Territoriale del Governo, della Regione Siciliana - Assessorato della Salute - Dipartimento Regionale per la Pianificazione Strategica, dell’Autorità Nazionale Anticorruzione - Ufficio Sanzioni Contratti Pubblici e dell’Azienda Sanitaria Provinciale di Trapani;
Visti tutti gli atti della causa;
Vista la domanda di sospensione dell'efficacia della sentenza del Tribunale amministrativo regionale di reiezione del ricorso di primo grado, presentata in via incidentale dalla parte appellante;
Relatore nella camera di consiglio del giorno 16 dicembre 2020, tenutasi da remoto ai sensi dell’art.4 del d.l. n. 84/2020 e del d.l. n.137/2020, il Cons. Maria Stella Boscarino;
Uditi per le parti gli avvocati Maria Beatrice Miceli e Francesca Maria Carini e vista la richiesta di passaggio in decisione senza discussione presentata dall'Avvocatura dello Stato con nota di carattere generale a firma dell’Avvocato distrettuale;

Ritenuto di respingere le richieste contenute nella nota, (irritualmente) depositata in giudizio dal difensore dell’Azienda Sanitaria Provinciale di Trapani successivamente al passaggio in decisione del ricorso, in considerazione del fatto che, come ammesso dalla stessa parte, al momento del collegamento si è verificato un malfunzionamento del suo microfono che ne ha impedito la partecipazione all’udienza camerale, circostanza che non può gravare sull’Ufficio giudiziario, avuto riguardo alle previsioni di cui alle “Regole tecnico-operative per l'attuazione del processo amministrativo telematico, nonché per la sperimentazione e la graduale applicazione dei relativi aggiornamenti (ed in particolare l’All.3, contenente le “Specifiche tecniche per le udienze da remoto”)”, di cui al Decreto 22 maggio 2020 del Segretariato Generale della Giustizia Amministrativa (in G.U.R.I. n.135 del 27-5-2020), secondo cui “i difensori o le parti che agiscono  in proprio  garantiscono  la  corretta  funzionalità  del   dispositivo utilizzato per collegarsi alla videoconferenza “;
Ritenuto che non appaiono sussistere sufficienti elementi per sospendere l’esecuzione della sentenza appellata, avuto riguardo alla gravità del quadro indiziario al momento dell’adozione dell’interdittiva, sulla valutazione di legittimità della quale - come correttamente precisato dal giudice di primo grado- il sindacato giudiziale deve tenere conto della situazione esistente al momento dell’adozione dell’atto, potendo i fatti successivi essere addotti ai fini di un aggiornamento dell’interdittiva, senza refluenza sull’attività istruttoria precedentemente svolta dell’Amm.ne;
Ritenuto che sussistano i presupposti di legge per disporre la compensazione delle spese della presente fase cautelare, avuto riguardo alla particolare complessità del quadro fattuale
P.Q.M.
Il Consiglio di Giustizia Amministrativa per la Regione Siciliana, in sede giurisdizionale, respinge l'istanza cautelare (Ricorso numero: 855/2020).
Spese della presente fase cautelare compensate. 
La presente ordinanza sarà eseguita dall'Amministrazione ed è depositata presso la segreteria della Sezione che provvederà a darne comunicazione alle parti.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196, e dell’articolo 10 del Regolamento (UE) 2016/679 del Parlamento europeo e del Consiglio del 27 aprile 2016, a tutela dei diritti o della dignità della parte interessata, manda alla Segreteria di procedere all'oscuramento delle generalità nonché di qualsiasi altro dato idoneo ad identificare i soggetti privati menzionati nella presente ordinanza.
Così deciso in Palermo nella camera di consiglio del giorno 16 dicembre 2020 tenutasi da remoto con la contemporanea e continuativa presenza dei magistrati:


Rosanna De Nictolis,	Presidente
Nicola Gaviano,	Consigliere
Maria Stella Boscarino,	Consigliere, Estensore
Giuseppe Verde,	Consigliere
Maria Immordino,	Consigliere

Rosanna De Nictolis,	Presidente
Nicola Gaviano,	Consigliere
Maria Stella Boscarino,	Consigliere, Estensore
Giuseppe Verde,	Consigliere
Maria Immordino,	Consigliere



IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Processo amministrativo – Covid-19 – Udienze da remoto – Malfunzionamento del microfono di un avvocato che ne ha impedito la partecipazione – Irrilevanza ex se. 
 
         In caso di udienza da remoto non può gravare sull’Ufficio giudiziario la circostanza che al momento del collegamento si sia verificato un malfunzionamento del microfono di un avvocato che ne ha impedito la partecipazione, avuto riguardo alle previsioni di cui alle “Regole tecnico-operative per l'attuazione del processo amministrativo telematico, nonché per la sperimentazione e la graduale applicazione dei relativi aggiornamenti (ed in particolare l’All.3, contenente le “Specifiche tecniche per le udienze da remoto”)”, di cui al decreto 22 maggio 2020 del Segretariato Generale della Giustizia Amministrativa (in G.U.R.I. n.135 del 27-5- 2020), secondo cui “i difensori o le parti che agiscono in proprio garantiscono la corretta funzionalità del dispositivo utilizzato per collegarsi alla videoconferenza”. ​​​​​​​",Processo amministrativo
https://www.giustizia-amministrativa.it/web/guest/-/sanzione-del-garante-della-concorrenza-ad-apple-per-pratiche-commerciali-scorrette,"
Sanzione del Garante della Concorrenza ad Apple per pratiche commerciali scorrette
","N. 05736/2020 REG.PROV.COLL.
N. 15516/2018 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale per il  Lazio
(Sezione Prima)
ha pronunciato la presente
SENTENZA
sul ricorso numero di registro generale 15516 del 2018, integrato da motivi aggiunti, proposto da Apple Inc., Apple Distribution International, Apple Italia S.r.l., Apple Retail Italia S.r.l., in persona dei rispettivi legali rappresentanti pro tempore, rappresentati e difesi dagli avv.ti Luigi Cascone, Roberto Leccese, Andrea Marega e Giorgia Diotallevi, con domicilio digitale come da PEC dei Registri di Giustizia e domicilio eletto presso il loro studio in Roma, via XX Settembre, 1; 

contro
Autorità Garante della Concorrenza e del Mercato e Autorità per le Garanzie nelle Comunicazioni, in persona dei rispettivi legali rappresentanti pro tempore, rappresentate e difese dall'Avvocatura Generale dello Stato, presso cui sono domiciliate ex lege in Roma, via dei Portoghesi, 12; 

nei confronti
Codici - Centro per i Diritti del Cittadino, in persona del legale rappresentante pro tempore, rappresentato e difeso dagli avv.ti Carmine Laurenzano e Ivano Giacomelli, con domicilio digitale come da PEC dei Registri di Giustizia; Altroconsumo, in persona del legale rappresentante pro tempore, rappresentata e difesa dall'avv. Maurizio Gualdieri, con domicilio digitale come da PEC dei Registri di Giustizia e domicilio eletto presso il suo studio in Roma, via Angelo Brofferio 7; Altroconsumo Edizioni S.r.l., non costituita in giudizio;

per l'annullamento

quanto al ricorso introduttivo:
- del provvedimento dell'AGCM n. 27365 del 25 settembre 2018 (caso PS11039 – Apple-Aggiornamento Software);
- del parere dell'AGCOM, n. 424/18/CONS reso in data 18 settembre 2018;
- dell'atto di avvio del procedimento dell'AGCM (prot. n. 0011471) del 10.01.2018;
- di ogni altro atto o provvedimento presupposto, connesso e comunque consequenziale;

quanto ai motivi aggiunti: 
- del verbale dell’AGCM del 25 Settembre 2018 in parte qua;

- di ogni altro atto o provvedimento presupposto, connesso e comunque consequenziale.

Visti il ricorso, i motivi aggiunti e i relativi allegati;
Visti gli atti di costituzione in giudizio dell’AGCM, dell’AGCom, di Codici e di Altroconsumo;
Visti tutti gli atti della causa;
Relatrice, nell'udienza del giorno 20 maggio 2020, la dott.ssa Laura Marzano in collegamento da remoto in videoconferenza, secondo quanto disposto dall’art. 84, comma 6, D.L. 17 marzo 2020, n. 18, convertito in L. 27/2020;
Ritenuto e considerato in fatto e in diritto quanto segue.

FATTO
Con ricorso notificato il 24 dicembre 2018 le società Apple Inc., società costituita ai sensi del diritto degli Stati Uniti America, California, Apple Distribution International (“ADI”), società costituita ai sensi del diritto irlandese, Apple Italia S.r.l. (“Apple Italia”) e Apple Retail Italia S.r.l. (“Apple Retail”), di seguito congiuntamente denominate “Società del Gruppo Apple” o “Apple”, hanno impugnato, unitamente agli atti presupposti, il provvedimento dell’AGCM n. 27365 del 25 settembre 2018 (reso nel caso PS11039 – Apple Aggiornamento Software), con il quale l’Autorità ha accertato che Apple ha posto in essere due pratiche commerciali scorrette ed ha irrogato in solido alle Società del Gruppo Apple una sanzione amministrativa pecuniaria di € 5.000.000 per la realizzazione di ciascuna delle due pratiche, per complessivi € 10.000.000, da pagare entro il 24 novembre 2018.
Tale sanzione è stata pagata in data 20 novembre 2018.
Le pratiche in questione sono le seguenti:
“A) la proposta insistente, ai consumatori in possesso di iPhone 6/6plus/6s/6splus, di procedere ad installare il sistema operativo iOS 10 e i successivi aggiornamenti (tra cui iOS 10.2.1) le cui caratteristiche e impatto sulle prestazioni degli smartphone stessi sono state descritte in maniera omissiva ed ingannevole, senza offrire (se non in misura limitata o tardiva) alcun mezzo di ripristino dell’originaria funzionalità degli apparecchi in caso di sperimentata diminuzione delle prestazioni a seguito dell’aggiornamento.
In particolare, secondo informazioni acquisite ai fini dell’applicazione del Codice del Consumo e le segnalazioni di alcuni consumatori pervenute nel dicembre 2017, Apple, in occasione della release del sistema iOS 10.1, non ha informato i clienti dei possibili inconvenienti di funzionamento che il nuovo SO avrebbe potuto provocare attesa la configurazione hardware degli smartphone in cui sarebbe stato installato (ed in particolare del grado di usura della batteria) in determinate condizioni d’uso comune.
Inoltre, in occasione della release del sistema iOS 10.2.1, Apple ha omesso di informare preliminarmente i consumatori, in maniera chiara e immediata, che per evitare alcuni rilevanti inconvenienti (quali l’improvviso spegnimento/riaccensione del proprio iPhone) tale release includeva un sistema di gestione delle prestazioni dello smartphone che avrebbe opportunamente rallentato tali prestazioni per evitare lo spegnimento inatteso – sistema mantenuto anche in successivi aggiornamenti di iOS;
B) la mancata informazione sulle caratteristiche della batteria e specificamente in merito alle condizioni per mantenere un adeguato livello di prestazioni degli iPhone, alla sua durata e alle modalità per la sua corretta gestione al fine di rallentarne la naturale usura e, quindi, in merito alla sostituzione della medesima batteria”.
Con lo stesso provvedimento l’Autorità ha disposto che Apple Inc, Apple Distribution International, Apple Italia S.r.l. e Apple Retail Italia S.r.l. pubblicassero, entro sessanta giorni, una dichiarazione rettificativa ai sensi dell’art. 27, comma 8, Codice del Consumo, il cui testo era riportato in allegato al provvedimento.
Limitatamente a tale ultimo adempimento il provvedimento è stato temporaneamente sospeso con decreto ante causam n. 7672 del 17 dicembre 2018.
Il ricorso è affidato ai motivi di seguito sintetizzati.
Quanto alla pratica sub A).
I) Eccesso di potere per carenza assoluta di prove tecniche (o altre prove dirette) del presunto danno dell’iOS 10, difetto assoluto di istruttoria e di motivazione.
Con tale motivo la parte ricorrente, in sintesi, sostiene che gli elementi di prova addotti dall’Autorità non comproverebbero, riguardo all’iOS 10, la riduzione delle prestazioni dell’iPhone e il precoce degrado della batteria lamentando che non siano state effettuate prove tecniche per confrontare le funzionalità dell’iPhone e della batteria prima e dopo l'installazione di tale versione.
II) Eccesso di potere per inidoneità dei dati sui servizi di assistenza (Dati SAC) a dimostrare il presunto danno dell’iOS 10, grave errore di logica, travisamento dei fatti, carenza di istruttoria e di motivazione: per sopperire al deficit istruttorio non sarebbero utili i dati del servizio di assistenza clienti, che indicano un leggero incremento nelle richieste di assistenza nell’autunno/inverno 2016, che l'Autorità, pretenderebbe di ricondurre al lancio dell’iOS 10 a settembre 2016 o dell’iOS 10.1 a ottobre 2016.
III) Eccesso di potere per carenza di prova, grave errore di logica, travisamento dei fatti, difetto di istruttoria e di motivazione nell’individuazione della causa del leggero aumento delle richieste di assistenza nell’autunno/inverno 2016: anche ipotizzando che si possa legittimamente fondare l’accertamento della pratica sub A) sui Dati SAC, l’AGCM avrebbe omesso di considerare spiegazioni alternative più plausibili e fondate su dati tecnico scientifici.
L’AGCM non avrebbe considerato: l’invecchiamento ordinario delle batterie e il calo delle temperature; il fisiologico aumento temporaneo delle richieste di assistenza correlato al lancio degli aggiornamenti dell’iOS e altre spiegazioni tecniche; che le richieste di assistenza per il rallentamento del dispositivo non sarebbero aumentate nell’autunno/inverno 2016; che il modello SE (lanciato a marzo 2016) non sarebbe stato interessato da richieste di assistenza quando l’iOS 10 è stato rilasciato; che la mera circostanza che l’iOS 10 ha apportato nuove funzionalità non sarebbe idonea a supportare la tesi dell’AGCM; che le segnalazioni dei consumatori non erano molte. Inoltre Apple non avrebbe mai dichiarato, neanche indirettamente, che l’iOS 10.1 avrebbe provocato o aumentato il fenomeno degli UPO. 
IV) Violazione e falsa applicazione degli artt. 20, 21 e 22, Codice del Consumo, eccesso di potere per errata valutazione dell’onere di diligenza professionale, carenza dei presupposti, carenza assoluta della prova relativa al presunto pregiudizio causato dall’iOS 10: non sarebbe vero che Apple abbia fornito un'informativa incompleta e fuorviante delle caratteristiche dell’iOS 10.
V) Violazione e falsa applicazione degli artt. 20, 21 e 22, Codice del Consumo, eccesso di potere per errata valutazione dell’onere di diligenza professionale, carenza dei presupposti, carenza assoluta della prova relativa al presunto pregiudizio causato dall’iOS 10.2.1.: anche nella denegata ipotesi in cui si dovesse ritenere che Apple non abbia adempiuto ai propri obblighi di informativa rispetto ai consumatori-utenti prima dell’installazione, le iniziative intraprese successivamente avrebbero fornito un rimedio più che adeguato ad ogni eventuale disguido teoricamente patito dagli utenti (l’iOS 11.3, che ha consentito agli utenti di disabilitare la PMF; il Programma di Sostituzione della Batteria a € 29 il rimborso di € 60).
VI) Violazione e falsa applicazione dell’art. 24 Codice del Consumo, eccesso di potere per errata valutazione dell’onere di diligenza professionale, carenza dei presupposti, carenza assoluta della prova relativa al presunto pregiudizio causato dall’iOS 10.2.1: non sarebbe stata dimostrata l’aggressività della pratica; il divieto di downgrading e i promemoria sugli aggiornamenti non determinerebbero alcun indebito condizionamento tale da indurre il consumatore ad agire contro i suoi interessi; l’inibitoria disposta dall’AGCM violerebbe il principio di proporzionalità in quanto i cambiamenti richiesti sarebbero di portata tale da minare irreversibilmente la sicurezza, la facilità d'uso e la funzionalità dei modelli interessati per tutti gli utenti e da pregiudicare la libertà d’impresa e il diritto di Apple di determinare autonomamente il proprio business model e le caratteristiche dei propri prodotti; i Dati SAC non dimostrerebbero che Apple abbia adottato una politica di assistenza tecnica volta ad aumentare i costi di riparazione e di ripristino delle funzionalità per favorire il Trade-In.
VII) Violazione e falsa applicazione dell’art. 18, comma 1, lett. b) Codice del Consumo, eccesso di potere per carenza di prova e travisamento dei fatti: i dati sulle vendite smentirebbero la tesi dell’AGCM secondo cui Apple avrebbe tratto vantaggio dal pratica sub A).
VIII) Violazione e falsa applicazione degli artt. 20, comma 2, e 18, comma 1, lett. e) ed m), Codice del Consumo: la pratica sub A) non sarebbe in grado di incidere sul consumatore avveduto, prudente e normalmente informato.
IX) Eccesso di potere per travisamento dei fatti, grave illogicità, carenza di istruttoria e difetto di motivazione: la pratica sub A) non potrebbe ritenersi ancora in corso.
Quanto alla La pratica sub B). 
X) Eccesso di potere per carenza di prove, travisamento dei fatti, grave illogicità, carenza di istruttoria e difetto di motivazione, violazione del principio del contraddittorio, violazione e falsa applicazione e falsa applicazione dell’art. 22 Codice del Consumo e del canone di diligenza professionale.
L’AGCM ha contestato ad Apple cinque profili di omessa informativa ma solo in un caso Apple non avrebbe adempiuto: si tratta della omessa informativa relativa alla “necessità di controllare cautelativamente lo stato della batteria in occasione del rilascio di nuovi aggiornamenti software, al fine di consentire un corretto uso e mantenere un adeguato livello di prestazioni dei propri dispositivi cellulari”. 
Il provvedimento impugnato sarebbe illegittimo perché fondato su dieci nuove ipotesi di omessa informativa, sui quali Apple non avrebbe avuto modo di difendersi; tali omissioni sarebbero raggruppabili in quattro categorie di informazioni asseritamente non fornite: (i) informazioni relative al fatto che le batterie dell’iPhone hanno una vita utile limitata e che potrebbe essere necessario sostituirle; (2) informazioni relative al fatto che la batteria è un elemento importante dell’iPhone, il cui deterioramento può determinare problemi di prestazione, come gli UPO; (3) informazioni relative a come manutenere ed ottimizzare le batterie; e (4) informazioni relative alla capacità della batteria di fornire energia in tempi rapidi quando invecchia.
In ogni caso le nuove contestazioni dell’AGCM sarebbero infondate.
Si sono costituiti in giudizio per resistere al gravame l’AGCM con l’AGCom e le Associazioni Codici e Altroconsumo.
Con ordinanza n. 715 del 31 gennaio 2019 è stata respinta l’istanza cautelare sia in ordine all’inibitoria di cui all’atto impugnato, sia in ordine alla pubblicazione della dichiarazione rettificativa.
Con motivi aggiunti notificati il 30 ottobre 2019 la parte ricorrente ha, poi, impugnato, in parte qua, anche il verbale della seduta del Collegio dell’AGCM del 25 Settembre 2018, di cui ha avuto conoscenza a seguito di accesso agli atti.
Con tale ulteriore gravame la parte ricorrente ha denunciato vizi formali e procedurali che riverberebbero i loro effetti sul provvedimento, inficiandone la legittimità.
In particolare: 
- la deliberazione, l’esame e la votazione del provvedimento non sarebbero avvenuti su uno “schema di decisione” in violazione della disciplina procedimentale applicabile;
- il collegio che ha deliberato sarebbe stato viziato nella sua costituzione atteso che la deliberazione sarebbe avvenuta con la partecipazione dell’ex Presidente Pitruzzella, ormai scaduto e quindi privo dei necessari poteri di legge: vizio aggravato dal fatto che costui aveva rilasciato una serie di dichiarazioni pubbliche, così rendendo dubbia la sua imparzialità;
- come risulterebbe dalle sottoscrizioni in calce al verbale, la seduta del collegio sarebbe stata condotta da due Presidenti, il prof. Pitruzzella (in qualità di Presidente) e la dott.ssa Muscolo (in qualità di Presidente facente funzioni) e con il voto di entrambi;
- la deliberazione del Collegio sarebbe stata adottata dopo la notifica del provvedimento ad Apple e dopo la scadenza del termine di conclusione del procedimento.
In vista della trattazione del merito, le parti principali hanno depositato memorie conclusive con le quali, in particolare, la ricorrente ha insistito per l’accoglimento del gravame e l’Autorità ha preso posizione anche in ordine alle censure formulate con i motivi aggiunti.
La parte ricorrente ha replicato con memoria del 9 maggio 2020.
All’udienza del 20 maggio 2020 la causa è stata trattenuta in decisione ai sensi dell’art. 84, comma 5, D.L. 17 marzo 2020, n. 18.
DIRITTO
1. In seguito ad alcune segnalazioni con le quali numerosi consumatori lamentavano malfunzionamenti sui dispositivi Apple, verificatisi a seguito dell’installazione del sistema operativo iOS 10, l’Autorità, in data 10 gennaio 2018, comunicava a Apple Distribution International, Apple Italia ed Apple Retail, società appartenenti al gruppo multinazionale controllato da Apple Inc., l’avvio del procedimento istruttorio n. PS11039 per possibile violazione degli artt. 20, 21, 22 e 24 del Codice del Consumo.
Nel corso del procedimento venivano svolti accertamenti ispettivi, audizioni e venivano presentati impegni ai sensi dell’articolo 27, comma 7, del Codice del Consumo che, tuttavia, venivano rigettati dall’Autorità.
Il 21 agosto 2018 Apple comunicava all’Autorità le misure adottate per rimediare e/o limitare le disfunzioni lamentate dai consumatori e, il 3 settembre 2018, depositava ulteriore memoria difensiva. 
Infine, il 25 settembre 2018, l’Autorità adottava il provvedimento n. 27365 con il quale accertava la sussistenza di due distinte pratiche commerciali scorrette ai sensi degli articoli 20, 21, 22 e 24 del Codice del Consumo e sanzionava le società, imponendo, altresì, la pubblicazione di una dichiarazione rettificativa.
Con riferimento alla condotta sub A), l’Autorità accertava la sussistenza di una articolata pratica commerciale aggressiva e ingannevole, consistente nella reiterata e non richiesta sollecitazione dei consumatori alla installazione e al successivo aggiornamento del sistema operativo iOS 10, le cui caratteristiche e il cui impatto sulle prestazioni degli smartphone stessi venivano descritte dal professionista in maniera del tutto carente ed omissiva, stante la sola descrizione dei benefici attesi.
Con riferimento alla condotta sub B) l’Autorità accertava il compimento di una pratica ingannevole, consistente nella mancata ed insufficiente informazione su alcune caratteristiche essenziali delle batterie a litio degli iPhone (quali, in particolare, la durata media della vita e la deteriorabilità, la rilevanza e la correlazione tra queste e le prestazioni del dispositivo, nonché le istruzioni per la loro corretta ottimizzazione e per la loro sostituzione) la cui conoscenza è necessaria non soltanto ex ante per effettuare una scelta di acquisto consapevole, ma anche ex post, qualora lo smartphone risulti meno performante o presenti specifici problemi (quali gli spegnimenti improvvisi), per comprendere correttamente quale possa essere la causa di tali disfunzioni e decidere quale tipo di intervento effettuare (sostituire la batteria e prolungare la vita del prodotto o procedere alla sua sostituzione).
2. L’esame del ricorso, per ragioni di anteriorità logico-giuridica, deve principiare dai motivi aggiunti, le cui censure di tipo formale/procedurale, ove fondate, sarebbero in grado di invalidare autonomamente il provvedimento impugnato.
Con tale gravame, proposto a seguito di accesso agli atti, la parte ricorrente dubita della legittimità del provvedimento impugnato in quanto: la deliberazione, l’esame e la votazione del provvedimento non sarebbero avvenuti su uno “schema di decisione”, in asserita violazione della disciplina procedimentale applicabile; la deliberazione sarebbe avvenuta con la partecipazione dell’ex Presidente Pitruzzella, ormai scaduto e quindi privo dei necessari poteri di legge: vizio aggravato dal fatto che costui aveva rilasciato una serie di dichiarazioni pubbliche, così rendendo dubbia la sua imparzialità; la seduta del collegio sarebbe stata condotta da due Presidenti e con il voto di entrambi; la deliberazione del collegio sarebbe stata adottata il 7 novembre 2019, ossia dopo la notifica del provvedimento ad Apple e dopo la scadenza del termine di conclusione del procedimento.
2.1. E’ necessario fare chiarezza sulle circostanze di fatto su cui si appuntano le riportate censure.
Il provvedimento impugnato risulta adottato dall’AGCM nell’adunanza del 25 settembre 2018 su proposta della relatrice dott.ssa Gabriella Muscolo, è stato sottoscritto dalla stessa dott.ssa Muscolo, in qualità di Presidente facente funzioni, oltre che dal Segretario Generale, Filippo Arena; è stato notificato alla parte ricorrente il 24 ottobre 2018.
Dal verbale dell’adunanza del 25 settembre 2018, in cui è stato trattato un numero rilevante di casi, risulta presente alla discussione, oltre all’altro componente prof. Ainis, anche l’ex Presidente dell’Autorità prof. Pitruzzella, il cui mandato è scaduto il 30 settembre 2018. Dalla copia stralcio del verbale esibita dalla difesa erariale, risulta: “Alle ore 17.20 il Presidente Pitruzzella lascia la riunione. La dott.ssa Muscolo collegata in teleconferenza, assume le funzioni di Presidente del Collegio”.
Il procedimento che riguarda la parte ricorrente era indicato come il n. 136 all’ordine del giorno della suddetta seduta, che si è chiusa alle ore 17,55.
Il verbale concernente tutti i punti all’ordine del giorno del 25 settembre 2018 è stato sottoscritto in data 7 novembre 2018.
2.2. Le censure formulate con i motivi aggiunti sono infondate.
La parte ricorrente riferisce che, in riscontro all’istanza di accesso agli atti presentata il 24 luglio 2019, l’Autorità ha reso accessibile il verbale e l’ordine del giorno dell’Autorità ma avrebbe negato l’esistenza dello “schema di decisione”: da ciò conseguirebbe l’illegittimità del provvedimento perché deliberato senza il rispetto delle regole procedurali. Mancando lo “schema di decisione” su cui il collegio si sarebbe dovuto pronunciare, mancherebbe la stessa deliberazione collegiale, la quale non potrebbe che essere assunta all’esito di una compiuta rappresentazione da parte del componente-relatore sia delle circostanze giuridico fattuali emerse nel corso dell’istruttoria sia della formulazione di una proposta sanzionatoria.
La tesi che precede è suggestiva ma infondata.
L’art. 16 del Regolamento sulle procedure istruttorie dell’AGCM prevede che, una volta conclusa la fase istruttoria, “il responsabile del procedimento rimette gli atti al Collegio per l'adozione del provvedimento finale”. 
Il successivo art. 17 dispone che “All’esito dell’istruttoria, il Collegio delibera l’adozione di uno dei seguenti provvedimenti finali:
a) decisione di non ingannevolezza/illiceità del messaggio pubblicitario ovvero di non scorrettezza della pratica commerciale o di chiusura del procedimento per insufficienza degli elementi probatori, o per una delle ragioni di cui all’articolo 5, comma 1, qualora i presupposti per l’adozione sono emersi solo nel corso dell’istruttoria;
b) decisione di ingannevolezza/illiceità del messaggio pubblicitario ovvero di scorrettezza della pratica commerciale, accompagnata da diffida e sanzione pecuniaria ed eventualmente da pubblicazione di estratto del provvedimento e/o di una dichiarazione rettificativa e/o dall’assegnazione di un termine per l’adeguamento della confezione del prodotto;
c) decisione di accoglimento di impegni che li rende obbligatori per il professionista, senza accertamento dell’infrazione contestata in sede di avvio del procedimento…”.
L’art. 20 del Regolamento di organizzazione e funzionamento dell’Autorità, intitolato “Discussione in Autorità”, prevede a sua volta che “Il relatore, tutte le volte che l’Autorità debba adottare una delibera, introduce la discussione, e, sulla base dell’andamento dell’istruttoria e delle proposte trasmesse dagli uffici, formula e illustra le proprie conclusioni”.
La decisione da parte del collegio, ai sensi dell’art. 7 del Regolamento da ultimo richiamato, è adottata a maggioranza dei votanti. In caso di parità prevale il voto del Presidente ovvero, in sua assenza, del Componente che ne assume temporaneamente le funzioni ai sensi dell’art. 3, comma 2.
Dalla riportata disciplina regolamentare risulta che la predisposizione di uno “schema di decisione” non rientra nell’iter procedurale ivi previsto, il che spiega perché di un simile “documento” non vi sia traccia né nel fascicolo istruttorio né in allegato al verbale.
La difesa erariale ha, altresì, spiegato che lo “schema di decisione”, richiamato atecnicamente nel verbale della riunione del collegio del 25 settembre 2018, costituisce un mero appunto del relatore utilizzato nel corso della discussione collegiale, dunque privo degli elementi per poter essere qualificato come atto endoprocedimentale.
Il Collegio è consapevole del contenuto dell’ordinanza n. 6340 del 23 settembre 2019 con cui la Sez. VI del Consiglio di Stato, decidendo su questione relativa all’accesso allo “schema di decisione”, in riforma dell’ordinanza n. 8271/2019 di questa Sezione, ha accolto l’appello ed ha ordinato all’AGCM di “rilasciare copia del documento” denominato “schema di decisione”.
In quel frangente, relativo ad un altro provvedimento adottato dall’AGCM nella stessa seduta del 25 settembre 2018, il Consiglio di Stato ha ritenuto:
“che, nella specie, il regolamento, sopra richiamato, adottato dall’Autorità prevede quali sono le regole che devono essere rispettate nell’adozione del provvedimento finale; 


che, in particolare, articola il procedimento in una fase di iniziativa, istruttoria, decisione e pubblicazione del provvedimento finale; 


che il documento di cui si chiede l’accesso si inserisce nella fase della decisione, in quanto è espressamente richiamato dalla stessa Autorità nel verbale del 25 settembre 2018, che lo qualifica “schema di decisione”; 


che, pertanto, esso deve ritenersi “atto interno” afferente al momento decisorio ed, in quanto tale, rientra nel perimetro oggettivo dell’accesso documentale”.
Tale decisione si fondava, dunque, sul convincimento del Giudice di appello che tale “documento”, quantunque in forma di “minuta”, esistesse e fosse detenuto dall’Autorità.
Al contempo il Collegio ricorda che, con successiva ordinanza n. 642 del 27 gennaio 2020, il Consiglio di Stato ha tenuto conto di quanto evidenziato dall’Autorità, analogamente a quanto avvenuto nel caso di specie, in merito all’assenza di un “documento” amministrativo qualificabile come “schema di decisione” e, nel rendere i chiarimenti richiesti in ordine alle modalità di ottemperanza, ha rilevato: “che se l’Autorità fosse priva materialmente di tale documento (si deve ritenere, preparato dagli uffici per il Collegio) perché non conservato o perché riferito ad una entità materiale differente rispetto a quella descritta nel verbale predisposto dalla stessa Autorità, ciò costituirebbe una circostanza tale da rendere oggettivamente impossibile l’esecuzione della sentenza …”.
Il Collegio, nel richiamare un recentissimo precedente (T.A.R. Lazio, Roma, Sez. I, ord. 13 maggio 2020, n. 5023) ritiene che, alla luce di quanto precede e dei chiarimenti resi dalla difesa erariale sul punto, lo “schema di decisione” (che, stando al verbale (pag. 63), il relatore ha “illustrato” al collegio), altro non sia che un appunto personale dello stesso, recante la “scaletta” degli argomenti da trattare, potendosi perfino ipotizzare si tratti di un mero schema “mentale” che il relatore illustra al collegio, avendo ben chiari gli esiti dell’istruttoria e il tipo di sanzione da irrogare.
La conclusione che precede è, peraltro, coerente con la disciplina regolamentare, che non contempla la predisposizione di uno “schema di decisione” quale parte dell’iter procedimentale nè quale snodo essenziale del processo decisionale, come già affermato dalla Sezione nell’ordinanza n. 8271/2019: ciò impregiudicata ogni valutazione dell’AGCM in ordine all’opportunità di continuare in futuro ad usare nella verbalizzazione espressioni “atecniche”, quale quella in rassegna, foriere di defatigante contenzioso, ovvero di attivarsi nella predisposizione effettiva di uno “schema di decisione” da riversare agli atti del processo decisionale. 
D’altra parte si deve rimarcare come la parte ricorrente abbia formulato tale censura rappresentando un vizio meramente formale, non avendo neanche allegato quale parte del verbale non sarebbe, in ipotesi, congrua con il contenuto del provvedimento, tanto da far dubitare che vi sia stata una illegittima alterazione del processo decisionale. Risulta, invece, dalla documentazione in atti, la piena coerenza di quanto riportato sinteticamente nel verbale della seduta con il ben più articolato contenuto del provvedimento: il che è di per se sufficiente a fugare in radice i dubbi della parte ricorrente.
La circostanza, poi, che la verbalizzazione sia stata sottoscritta il 7 novembre 2018 non è di per sé sola indice di illegittimità del provvedimento.
Invero la deliberazione del provvedimento ha una data certa, non altrimenti censurata dalla parte ricorrente, che è quella del 25 settembre 2018, data vieppiù insuscettibile di essere messa in discussione dalla successiva sottoscrizione del verbale in data 7 novembre 2018, tenuto conto che è la stessa parte ricorrente a riferire di aver ricevuto notifica del provvedimento in data 24 ottobre 2018.
Anche tale censura, dunque, è infondata risolvendosi nella denuncia di un profilo formale, inidoneo a viziare il provvedimento il quale, a quella data, era già stato adottato, sottoscritto e notificato.
D’altra parte, come la giurisprudenza afferma, non è necessario che la verbalizzazione avvenga contestualmente o in un momento immediatamente successivo alla conclusione delle operazioni, purché la verità storica dei fatti risulti dal verbale (Cons. Stato, Sez. V, 3 giugno 2015, n. 2719).
Invero, “il principio di analiticità e tempestività della verbalizzazione non comporta anche la necessaria contestualità di esternalizzazione dell’attività svolta dalla Commissione, così che la materiale redazione del verbale e l’approvazione dello stesso non devono necessariamente avvenire al termine di ogni seduta; ne deriva che la verbalizzazione successiva allo svolgersi delle sedute è ammessa purché sopravvenga in tempi idonei ad evitare l’insorgenza di errori od omissioni nella ricostruzione sia dei fatti che dell’iter valutativo percorso dalla Commissione (Tar Abruzzo, L’Aquila, 2 gennaio 2017, n. 2)” (T.A.R. Lazio, Roma, Sez. I Bis, 19 marzo 2020, n. 3465).
Infondata in punto di fatto è poi la censura secondo cui la decisione dell’Autorità non sarebbe legittima poiché assunta con il contributo del Presidente, asseritamente privo dei necessari poteri di legge, tenuto conto che il Presidente Pitruzzella, come risulta dal verbale, non ha partecipato alla discussione relativa al procedimento Apple, avendo lasciato prima la seduta; fermo restando che, anche qualora vi avesse partecipato, il Presidente lo avrebbe fatto nell’esercizio dei suoi pieni poteri, essendo stato Presidente dell’Autorità fino al 30 settembre 2018.
Quanto precede, in ogni caso, dequota sia la censura di possibile illegittimità del provvedimento per essere stato assunto con il contributo di un componente di dubbia imparzialità, sia la censura per cui il provvedimento sarebbe stato assunto da un collegio composto da due Presidenti, uno titolare e uno facente funzioni, essendo pacifico che, alle ore 17.20, durante la seduta del collegio, il dott. Pitruzzella ha lasciato la riunione e che, all’esito, ha assunto le funzioni di Presidente il componente con maggiore anzianità nell’ufficio, ossia la dott.ssa Muscolo la quale, dunque, correttamente risulta firmataria del provvedimento.
3. Prima di passare all’esame del ricorso introduttivo, per una migliore comprensione dei fatti di causa devono essere necessariamente descritte, per quanto possibile sinteticamente, le condotte oggetto di indagine, come ricavabili dal provvedimento impugnato.
Gli smartphone iPhone sono basati su un sistema operativo denominato iOS e contraddistinto da un numero che ne indica la versione, sviluppato da Apple Inc., che ne cura e distribuisce gli aggiornamenti, nell’ambito del rapporto post-vendita con gli acquirenti. Apple costantemente e ricorrentemente suggerisce, ai consumatori in possesso dei diversi modelli di iPhone, di procedere all’aggiornamento del firmware dei propri dispositivi. Specificamente, Apple sviluppa e rilascia con cadenza annuale delle nuove versioni di iOS, contenenti nuove funzioni o nuove caratteristiche delle funzioni già presenti nelle precedenti versioni, che vengono inserite nei nuovi modelli iPhone e proposte ai possessori dei dispositivi compatibili, invitandoli ad aggiornare iOS all’ultima versione disponibile.
Ciascuna nuova versione di iOS viene rilasciata per i precedenti modelli di iPhone ritenuti tecnologicamente compatibili, in alcuni casi con un ridotto set di nuove funzionalità. 
L’installazione di una nuova versione di iOS può in alcuni casi creare riduzioni delle prestazioni dell’iPhone come chiarito dalla stessa Apple. Apple rilascia inoltre, nel periodo intercorrente fra una versione e la successiva di iOS, molti altri aggiornamenti software: la versione iOS 10 ha avuto 12 aggiornamenti.
Ogni nuovo aggiornamento viene proposto a tutti i possessori di iPhone sulla base di una verifica fra due soli possibili stati dell’apparecchio: “aggiornato” o “non aggiornato”. In particolare, al momento del rilascio di un nuovo aggiornamento iOS e in occasione di tutte le modifiche successive, Apple avverte tutti i possessori di iPhone che un aggiornamento è disponibile, mediante un pallino rosso con il numero “1” che compare in altro a destra sull’icona “Impostazioni” della schermata Home dello smartphone. Nella schermata Impostazioni/Aggiornamento Software compaiono il pulsante per scaricare l’aggiornamento e un breve messaggio che descrive il contenuto essenziale dell’aggiornamento stesso.
Una volta che un aggiornamento sia disponibile, il professionista invia ripetutamente ai consumatori il messaggio che invita a scaricare e installare l’aggiornamento che è stato rilasciato, risollecitando periodicamente il consumatore fino a quando l’aggiornamento non viene scaricato: tale sollecitazione non può essere evitata. I messaggi si concludono con un pulsante virtuale denominato “Scarica e installa”, unica opzione offerta al proprietario del cellulare, attivando la quale lo smartphone procede a scaricare e ad installare la nuova versione del sistema operativo. 
Dall’esame dei dati l’AGCM ha rilevato:
- che, con i descritti messaggi, Apple segnala soltanto quali siano i miglioramenti attesi, con modalità tali da suggerire fortemente l’opportunità di effettuare l’aggiornamento e quindi invita ad eseguirlo ma non informa il consumatore sui possibili rischi che tali aggiornamenti possono determinare in termini di minore funzionalità degli apparecchi, in relazione sia alle loro caratteristiche hardware sia al loro specifico stato d’uso, e dunque sulla cautela con cui il consumatore deve valutare se procedere o meno all’aggiornamento del sistema operativo;
- che i messaggi che si concludono con il pulsante virtuale denominato “Scarica e installa” non chiariscono che tale processo è irreversibile;
- che i messaggi sono insistenti, non rifiutabili e non altrimenti eliminabili se non scaricando l’aggiornamento;
- che una volta effettuato un aggiornamento, Apple non consente il ritorno ad una versione precedente del sistema operativo iOS (c.d. downgrading).
Nel settembre 2016 Apple ha immesso sul mercato i modelli iPhone 7 e 7Plus, dotati di un microprocessore “A10 Fusion” QuadCore 64 bit a 2,3 GHz e coprocessore di movimento M10, RAM rispettivamente da 2 e da 3 Gigabyte e fotocamere da 7 (retro) e da 12 (frontale) megapixel, quindi maggiormente performanti e con capacità della batteria significativamente maggiore rispetto a quella delle batterie di quasi tutti i modelli iPhone 6. I modelli iPhone 7 e 7Plus vengono equipaggiati con il sistema operativo iOS 10, presentato come una versione fortemente innovativa di iOS.
Nello stesso periodo Apple ha rilasciato lo stesso aggiornamento del sistema operativo iOS per tutti i modelli iPhone delle precedenti versioni 5 e 6, ritenuti compatibili; sui meno recenti (versione 5), però, non sono operative tutte le funzionalità.
Dall’esame dei dati l’AGCM ha rilevato:
- che nel procedere al rilascio del sistema operativo iOS 10 per i modelli 6/6Plus/6s/6sPlus, Apple non fornisce alcuna informazione o avvertenza ai consumatori sulle sue maggiori esigenze in termini di prestazioni richieste all’hardware e di maggior assorbimento energetico e quindi anche sulla necessità di un buono stato della batteria per supportare i picchi energetici richiesti dalla nuova versione dell’iOS;
- che tale aggiornamento ha determinato, anche per il rapido consumo delle batterie, la minore fruibilità di molti iPhone 6/6Plus/6s/6sPlus a causa di un inaspettato aumento della frequenza di improvvisi spegnimenti dei loro apparecchi (da Apple chiamati “UPO”, ovvero “Unexpected Power Off”), pur in presenza di batterie sufficientemente cariche;
- che tale problema era già noto ad Apple almeno dal primo trimestre 2016, come risulta dalle istruzioni diramate nell’aprile e nel maggio di quell’anno per rispondere ai clienti che lamentavano spegnimenti (shut-down) improvvisi dei loro smartphone pur in presenza di una batteria carica più del 10%;
- che, quindi, iOS 10 ha provocato un peggioramento del problema degli spegnimenti improvvisi sugli iPhone 6 e 6s e un calo delle prestazioni della batteria, come testimoniato anche dal significativo aumento, registratosi nell’autunno 2016, dopo il rilascio dell’aggiornamento a iOS 10, sia delle richieste di assistenza in relazione al rallentamento dei dispositivi iPhone, in particolare per i modelli iPhone 6, sia degli interventi di sostituzione della batteria o dell’intero dispositivo per problematiche legate alla vita della batteria, alle prestazioni e agli improvvisi shut down;
- che il fenomeno degli UPO è particolarmente evidente per gli iPhone 6s, per i quali Apple a fine novembre ha lanciato una iniziativa di sostituzione gratuita delle batterie avendo riscontrato alcuni difetti di fabbricazione (mail interna del 9 gennaio 2017 che conduce ad una pagina del sito “apple.com” intitolata “Programma per problemi di spegnimento inatteso di iPhone 6s”).
Nel dicembre 2016 Apple ha rilasciato l’aggiornamento iOS 10.2 che prevede un’apposita funzionalità diagnostica per comprendere il fenomeno degli UPO e, nel gennaio 2017, ha rilasciato l’aggiornamento iOS 10.2.1, che contiene una apposita funzione di “power management”, volta a ridurre i picchi di consumo richiesti da iOS 10 e seguenti, che possono non essere sopportati dalla batteria, provocando i descritti “UPO”.
L’Autorità ha rilevato:
- che il messaggio che descriveva le caratteristiche essenziali dell’aggiornamento in questione nel gennaio 2017 non menzionava la funzionalità di gestione dell’alimentazione, mentre quello successivo del febbraio 2017 parlava di tale funzionalità sottolineandone l’utilità con specifico riferimento alla capacità di evitare gli spegnimenti improvvisi, ma senza fornire alcuna informazione sul fatto che il sistema di power management avrebbe rallentato gli iPhone riducendone le prestazioni, in particolare quelle degli iPhone 6/6Plus/6s/6sPlus con batteria non perfettamente efficiente;
- che, invece, solo nel comunicato del 28 dicembre 2017, successivo di circa 11 mesi al rilascio di iOS 10.2.1, lo scopo dell’introduzione di tale aggiornamento e le sue conseguenze sono stati spiegati e descritti da Apple;
- che neppure nelle istruzioni fornite agli operatori dell’assistenza Apple (Sistema informativo GSX) si trova alcuna informazione o avvertenza sulla riduzione delle prestazioni degli iPhone che l’aggiornamento iOS 10.2.1 avrebbe potuto provocare, nonostante tale riduzione fosse stata osservata dagli utenti persino sui modelli più recenti.
Dopo le notizie di stampa e in internet diffuse nel novembre-dicembre 2017 in merito ad una condotta adottata da Apple, consistente nella proposta di aggiornamenti del sistema operativo che rallentavano le prestazioni dei propri smartphone, per prevenire lo spegnimento del dispositivo nel caso in cui un picco di sforzo richiedesse troppa potenza alla batteria, e dopo alcune iniziative giudiziarie che hanno avuto un’ampia eco mediatica, assunte nel dicembre 2017 negli Stati Uniti e in Francia il 28 dicembre 2017, Apple ha diffuso sul proprio sito un comunicato nel quale (i) ha riconosciuto l’esistenza delle limitazioni tecniche delle batterie al litio utilizzate, che con il tempo riducono le proprie prestazioni, provocando il fenomeno degli spegnimenti improvvisi, (ii) ha dichiarato di avere introdotto con iOS 10.2.1 un sistema di gestione energetica dei picchi di lavoro di iPhone 6, iPhone 6Plus, iPhone 6s, iPhone 6sPlus e iPhone SE (esteso con iOS 11.2 anche alla gamma iPhone 7) che può rallentare il funzionamento degli apparecchi in modo da limitarne il consumo energetico e impedire così che vengano richiesti, a batterie non più nuove, dei picchi di energia che queste non sarebbero in grado di fornire, (iii) ha offerto la possibilità di cambiare la batteria di iPhone 6 e modelli successivi a prezzo di costo (riducendo il prezzo da 79 a 29 euro) per tutti i consumatori che lo avessero richiesto entro il 31 dicembre 2018.
Quindi l’Autorità ha rilevato che:
- per fronteggiare i problemi causati dall’aggiornamento iOS 10 Apple ha rilasciato una nuova versione del sistema operativo (iOS 10.2.1) contenente una funzione di power management che rallentava la funzionalità dei cellulari con batteria non perfettamente efficiente;
- che tale scelta è stata unilaterale, senza offrire ai consumatori alcun mezzo alternativo di ripristino dell’originaria funzionalità dell’apparecchio, ad esempio attraverso la possibilità di riportarlo nello stato precedente agli aggiornamenti con il downgrade del sistema operativo iOS o con la riduzione delle nuove funzionalità attivate sul proprio iPhone.
Apple ha, inoltre, attuato una politica commerciale finalizzata a incrementare la sostituzione, da parte dei possessori di smartphone Apple, con modelli più nuovi (c.d. “upgrade selling”), anche contando sulla obbligatoria fidelizzazione del cliente che viene indotto ad acquistare prodotti Apple e non di altre marche, dal momento che soltanto i primi “dialogano” facilmente tra loro, grazie all’unico sistema operativo iOS, ai fini dell’utilizzo delle varie app (es. “iTunes”) e dei vari servizi come quello di cloud storage. Tale politica si è concretizzata nel porre attenzione al ciclo di vita degli iPhone e nell’assumere iniziative, nei confronti delle compagnie telefoniche, per la compressione del ciclo di vita degli iPhone, mediante un miglioramento delle offerte del programma annuale di sostituzioni con modelli successivi di iPhone (c.d. “Annual Upgrade Program”).
Inoltre Apple è stato il primo produttore a proporre uno smartphone la cui batteria non può essere rimossa e sostituita dal proprietario se non con l’intervento di un tecnico qualificato. In aggiunta, la struttura dell’apparecchio è realizzata in modo tale da rendere necessario rimuoverne prima il sottile e fragile schermo per poterne sostituire la batteria, con la conseguenza che se lo schermo – pur funzionante – ha riportato piccoli danni che ne possono rendere dannosa la rimozione, la sostituzione della batteria diventa praticamente impossibile senza sostituire anche lo schermo.
L’Autorità ha, quindi, rilevato dalla documentazione:
- che obiettivo di Apple è mantenere e incrementare un elevato tasso di sostituzione, degli apparecchi in possesso dei consumatori, con apparecchi nuovi e che in questo contesto Apple applica e favorisce una politica di “trade in” dei prodotti rispetto alla loro semplice riparazione, anche diramando istruzioni restrittive sull’ammissibilità della riparazione e sul costo da sostenere, al punto da rifiutare la sostituzione della batteria a chi abbia già effettuato precedentemente un cambio batteria presso un centro assistenza non autorizzato.
Sulla base di quanto precede l’Autorità ha concluso che Apple ha indotto insistentemente i consumatori in possesso di iPhone 6/6Plus/6s/6sPLUS alla installazione del sistema operativo iOS 10 e successivi aggiornamenti, senza fornire adeguate informazioni circa l’impatto di tale scelta sulle prestazioni degli smartphone e senza offrire (se non in misura limitata o tardiva) alcun mezzo di ripristino dell’originaria funzionalità degli apparecchi in caso di sperimentata diminuzione delle prestazioni a seguito dell’aggiornamento (quali il downgrading o la sostituzione della batteria a costi ragionevoli). Per tale via, Apple ha dunque condizionato e forzato, anche sulla base di informazioni lacunose, la scelta del consumatore medio rispetto alla necessità dell’aggiornamento del sistema operativo e ai risultati ottenibili dallo stesso, generando un potenziale limite all’utilizzo dei dispositivi e, in tal modo, accelerando la sostituzione con modelli di iPhone più recenti.
L’Autorità ha rilevato che Apple non ha modificato tali modalità di presentazione neppure quando si è resa conto dell’esistenza di un serio rischio di shut down inattesi in presenza di batterie non perfettamente efficienti, specificamente per i modelli iPhone 6/6Plus/6s/6sPlus, continuando a promuovere l’installazione di iOS 10 senza informare i consumatori degli inconvenienti in cui avrebbero potuto incorrere.
Senza informare i consumatori, Apple ha incluso nell’aggiornamento iOS 10.2 un software di diagnostica attraverso il quale intendeva studiare proprio il fenomeno degli UPO osservando il comportamento degli apparecchi degli ignari consumatori ed ha poi proposto l’aggiornamento 10.2.1 introducendo una funzione di power management per ridurre la richiesta di prestazioni energetiche, senza indicare chiaramente cosa stava succedendo e permettere ai consumatori di effettuare una scelta consapevole.
Analogamente dalle evidenze è emerso che Apple ha solo tardivamente predisposto dei limitati rimedi alle riduzioni di prestazioni degli smartphone meno recenti e/o più usurati provocate dagli aggiornamenti, che non risultavano più coperti dalla garanzia legale di conformità.
Per quanto riguarda la pratica sub B) Apple dedicava alle batterie agli ioni di litio alcune pagine del proprio sito internet, nelle quali ne vantava le caratteristiche, informava su come ottimizzare autonomia e ciclo di vita della batteria per far “rendere al massimo il tuo dispositivo”, avvisava che “Dopo un certo numero di ricariche la capacità diminuisce”, che “Tutte le batterie ricaricabili hanno un ciclo di vita limitato” e che “alla lunga potrebbe essere necessario rivolgersi a un servizio di assistenza”, e precisava che per l’apparecchio iPhone “La batteria è progettata per conservare fino all’80% della capacità originale per 500 cicli di carica completi”, dove “completi un ciclo ogni volta che consumi il 100% della capacità della batteria”.
Dalla documentazione, tuttavia, l’Autorità ha verificato che la problematica delle batterie, definita “annosa” in una mail interna, era nota al professionista almeno dal 2015, così come il problema degli shut down improvvisi (UPO), senza che, almeno fino agli ultimi giorni di dicembre 2017, Apple abbia fornito ai propri clienti alcuna informazione sull’esistenza di una chiara correlazione fra lo stato delle batterie e le prestazioni degli iPhone, istruzioni per la loro ottimizzazione, informazioni sul loro invecchiamento, sulla possibilità che una batteria non efficiente sia causa di spegnimenti inattesi del dispositivo o di riduzioni delle prestazioni, sull’opportunità in ultima analisi di controllare lo stato della batteria nonché di procedere ad una sua sostituzione.
Solo nel dicembre 2017 Apple ha pubblicato sul proprio sito una nuova pagina dedicata alla batteria e al suo uso affiancando il programma di sostituzione delle batterie al prezzo speciale di 29 euro per venire incontro alle numerose doglianze dei consumatori.
Dopo l’avvio del procedimento Apple ha informato l’Autorità di avere dato attuazione alle misure proposte quali impegni e di avere anche adottato altre iniziative per porre rimedi “ad ogni eventuale disguido teoricamente patito dagli utenti”.
5. Le censure formulate nei 10 motivi vanno schematizzate come segue. 
Con una prima e unica sostanziale censura la parte ricorrente lamenta, in estrema sintesi, il difetto di istruttoria sui vari profili tecnici sulla base dei quali l’AGCM ha ritenuto che la pratica sub A) configuri una pratica scorretta (motivi I, II, e III). Secondo Apple l’Autorità sarebbe giunta a conclusioni erronee, in assenza di prove tecniche, sul peggioramento delle performance dei dispositivi Apple e sul presunto danno arrecato dal download di IOS 10. L’Autorità, al contempo, avrebbe omesso di considerare spiegazioni alternative più plausibili e fondate su dati tecnico-scientifici, presentati nel corso dell’istruttoria da parte delle ricorrenti.
Con un secondo gruppo di motivi si sostiene che la complessiva condotta di Apple non integrerebbe gli estremi dell’aggressività e della scorrettezza, anche in considerazione dei limitati effetti che avrebbe prodotto e della durata della condotta, che sarebbe stata erroneamente stimata dall’Autorità (motivi IV, V, VI, VII, VIII e IX).
Con l’ultimo motivo, riferito alla pratica sub B), la parte ricorrente contesta di essere stata lacunosa rispetto all’informativa sulla durata della batteria affermando che le informazioni relative al normale invecchiamento delle batterie e alla conseguente necessità di sostituirle sarebbero inidonee a integrare una pratica commerciale omissiva. In ogni caso, lamenta che l’AGCM avrebbe introdotto nel provvedimento conclusivo condotte mai considerate prima, in violazione del principio del contraddittorio (motivo X). 
6. L’assunto di fondo da cui muove la parte ricorrente, segnatamente nei primi tre motivi, è che mancherebbe una prova tecnica volta confrontare le funzionalità dell’iPhone e della batteria prima e dopo l’installazione degli aggiornamenti iOS 10.
La parte ricorrente si sofferma a contestare che l’infrazione di cui alla pratica sub A) consterebbe di due condotte distinte e separate. Sostiene che quelle relative all’iOS 10 (e 10.1) e quelle relative all’iOS 10.2.1, all’iOS 10 e all’iOS 10.2.1 sono due diverse versioni del sistema operativo rilasciate l’una a distanza di cinque mesi dall’altra, che farebbero capo a due ipotesi accusatorie distinte che trarrebbero origine da contesti fattuali anch’essi del tutto diversi. Aggiunge che la pratica sub A) riguarderebbe anche una questione relativa all’hardware (l’ordinario invecchiamento chimico delle batterie) che l’AGCM scambierebbe erroneamente per un problema di software (il presunto pregiudizio provocato dall’iOS 10 sui modelli interessati e sulle loro batterie).
Secondo la parte ricorrente la tesi dell’AGCM secondo cui l’iOS 10 avrebbe avuto un effetto negativo sulle prestazioni dei modelli interessati e avrebbe degradato precocemente le loro batterie, sarebbe smentita dalle prove tecniche prodotte in sede procedimentale. Sostiene che l’AGCM confonderebbe l’iOS 10 con l’iOS 10.2.1 e che gli accertamenti compiuti non sarebbero in grado di sostenere la tesi dell’obsolescenza programmata e, quindi, la responsabilità a carico di Apple.
Apple ammette che la problematica esaminata, inerente la circostanza che l’iOS 10 abbia artificiosamente rallentato le prestazioni degli iPhone Serie 6 e 6s e provocato il precoce invecchiamento chimico delle loro batterie, dando luogo al fenomeno degli UPO, sia una questione tecnologica di notevole complessità, ma lamenta che l’AGCM l’avrebbe affrontata senza il supporto di prove di carattere tecnico-scientifico, rinunciando a disporre le perizie del caso. A seguire Apple si dilunga su una serie di dati tecnico-scientifici con i quali intende confutare le conclusioni cui è giunta l’Autorità.
Osserva il Collegio che la parte ricorrente fonda il suo impianto difensivo su aspetti tecnici evidentemente, per loro natura, estremamente complessi, cercando di spostare l’attenzione dalla condotta alle caratteristiche dei vari modelli di iPhone, alle specifiche tecniche dei vari aggiornamenti software e alla loro funzionalità: si tratta di argomentazioni che esulano dall’oggetto dell’accertamento svolto dall’Autorità.
La parte ricorrente, nelle sue lunghe e ripetute difese, in realtà non contesta che i fenomeni lamentati dai consumatori si siano effettivamente verificati, ma sostiene che l’Autorità non ne avrebbe dimostrato adeguatamente le ragioni tecniche.
Si tratta di un’impostazione che non coglie nel segno.
Ciò che l’Autorità ha avuto modo di accertare, sulla base di evidenze fattuali, quali le segnalazioni dei consumatori, il numero e il periodo in cui si sono verificate le richieste di assistenza, il numero elevato e le tipologie di richieste di assistenza, è che, a seguito dell’installazione di alcuni aggiornamenti, i possessori di determinati modelli di iPhone lamentavano rallentamenti nel funzionamento, limitazioni nell’utilizzo e fenomeni di improvviso spegnimento; inoltre l’Autorità ha accertato che, in concomitanza con il rilascio degli aggiornamenti e con la relativa installazione, sono aumentate vertiginosamente le richieste di assistenza da parte di utenti che lamentavano i suddetti malfunzionamenti. Fenomeni, questi, che l’utente non poteva evitare stante l’insistenza e l’aggressività con cui Apple sollecitava di scaricare gli aggiornamenti in uno con la carenza informativa circa gli effetti negativi che ne sarebbero potuti conseguire e l’irreversibilità del download, dal momento che Apple non lasciava all’utente alcuna possibilità di scelta né la possibilità di “tornare indietro” (downgrading), ossia di disinstallare l’aggiornamento colpevole dei malfunzionamenti, tornando alla precedente versione di iOS.
L’Autorità ha, infatti, accertato che ai consumatori che avevano acquistato iPhone 6/6Plus/6s/6sPlus è stato insistentemente proposto l’aggiornamento del sistema operativo iOS 10 e del successivo aggiornamento 10.2.1, senza che fossero adeguatamente informati degli inconvenienti che tali installazioni avrebbero potuto comportare e senza provvedere, se non tardivamente ed in maniera limitata, a rimediare ai malfunzionamenti. 
Nel provvedimento si legge che Apple ha potuto indurre i consumatori ad accettare tali aggiornamenti anche grazie all’asimmetria informativa esistente, la quale li induce a riporre fiducia in quanto affermato da Apple sulla utilità e bontà di tali aggiornamenti: uniche circostanze pubblicizzate.
Osserva il Collegio che per questi motivi, e non già sulla base delle caratteristiche tecniche dei prodotti, l’Autorità ha concluso che la pratica commerciale in esame risulta scorretta ai sensi degli artt. 20, 21, 22 e 24 del Codice del Consumo, in quanto Apple ha sviluppato e suggerito aggiornamenti firmware iOS 10 e 10.1.2 per gli iPhone 6/6Plus/6s/6sPlus, già acquistati dai consumatori, che ne modificano le caratteristiche funzionali e ne riducono in maniera sensibile le prestazioni, inducendoli in errore circa la decisione di procedere all’installazione di tali aggiornamenti. Ha aggiunto, l’Autorità, che, sotto altro profilo, il professionista ha indebitamente condizionato i consumatori, da un lato, inducendoli ad aggiornare il firmware mediante l’insistente richiesta di procedere ad effettuare il download e l’installazione degli aggiornamenti, dall’altro, non prestando un’adeguata assistenza ai consumatori per ripristinare la funzionalità preesistente dei loro apparecchi, in tal modo accelerando il processo di sostituzione di tali apparecchi con nuovi modelli di iPhone.
Tali essendo gli accertamenti compiuti, è evidente che l’Autorità non si è spinta né poteva spingersi a indagare le caratteristiche tecniche dei vari modelli di iPhone così come degli aggiornamenti del sistema operativo, avendo correttamente circoscritto la sua indagine alla verifica di condotte risultate aggressive e scorrette, nonché contrarie alla diligenza esigibile da uno dei maggiori operatori mondiali del settore.
Tali conclusioni non risultano scalfite dalle argomentazioni contenute nei primi tre motivi di ricorso, le quali, come già detto, spostano inammissibilmente l’attenzione su un piano che non è quello su cui si è ampiamente soffermato il provvedimento impugnato.
Ne discende che i primi tre motivi devono essere respinti.
7. Con il secondo gruppo di censure Apple si sofferma sui problemi di irreversibilità dell’aggiornamento, di maggior assorbimento energetico, della necessità di un buono stato della batteria per evitare il rischio di shut-down e di altre ipotesi di malfunzionamento degli smartphone, sostenendo che tali fenomeni non sarebbero la conseguenza degli aggiornamenti di iOS.
In altri termini Apple non contesta che tali fenomeni negativi si siano verificati, ma afferma che non sarebbero conseguenza degli aggiornamenti del sistema operativo, come accertato dall’Autorità, senza, tuttavia, offrire una diversa spiegazione degli stessi, senza dimostrare di essersi attivata per limitarli e senza smentire di aver continuato insistentemente a sollecitare gli aggiornamenti in assenza di adeguata informazione sui prevedibili rischi.
7.1. L’Autorità ha accertato che gli aggiornamenti insistentemente sollecitati da Apple, una volta scaricati, hanno seriamente compromesso l’utilizzo dei dispositivi da parte degli utenti senza che questi ultimi fossero stati minimamente informati di ciò che sarebbe accaduto.
Osserva il Collegio che si tratta di una grave carenza informativa alla quale non può sopperire il suggerimento rivolto al consumatore, contestualmente all’invito all’installazione dell’aggiornamento, di visitare una pagina internet per avere chiarimenti sui contenuti di sicurezza degli aggiornamenti.
La scorrettezza della pratica commerciale, in ordine alla reale portata del prodotto, non può ritenersi sanata dalla possibilità per il consumatore di ottenere aliunde,
o anche in un momento immediatamente successivo, ulteriori dettagli informativi, laddove il messaggio promozionale, attraverso il suo contenuto non trasparente, determinato dalle modalità di presentazione del prodotto, risulta già idoneo ad agganciare il consumatore al primo contatto (T.A.R. Lazio, Roma, Sez. I, 3 febbraio 2020, n. 1418).
In materia di pubblicità ingannevole, la giurisprudenza ha sempre evidenziato la rilevanza primaria del messaggio che “prende l’attenzione” al primo contatto, che i relativi claims pubblicitari devono sempre essere connotati da tutti gli elementi essenziali per un corretto e obiettivo discernimento (T.A.R. Lazio, Roma, Sez. I, 12 giugno 2015, n. 8253) e che la decettività del messaggio promozionale può anche riguardare singoli aspetti dello stesso e le specifiche modalità di presentazione del prodotto al fine di “agganciare” l’immediata attenzione del consumatore, senza che possa rilevare in senso contrario la circostanza per la quale, in altri e successivi momenti, lo stesso consumatore possa approfondire la modalità di fruizione del prodotto stesso e le sue effettive qualità in relazione a quanto enfatizzato al primo contatto con evidenza grafica primaria (T.A.R. Lazio, Roma, Sez. I, 30 ottobre 2017, n. 10834).
E’ infatti riconducibile al claim principale l’effetto di “aggancio” del consumatore, il quale, allettato dall’offerta in esso contenuta, massimamente visibile, corre il rischio di omettere l’integrale lettura delle parti meno evidenziate del messaggio pubblicitario recanti la completa descrizione del prodotto e dei suoi effetti di assunzione, i quali vengono così resi disponibili e forse appresi in un momento successivo a quello in cui il consumatore deve, secondo il paradigma individuato dagli articoli del Codice del Consumo posti a presidio della libertà di scelta del medesimo, disporre contestualmente, e con identica evidenza grafica, di tutte le informazioni utili ad assumere una consapevole decisione di natura commerciale (T.A.R. Lazio, Roma, Sez. I, 31 gennaio 2018, n. 1158). 
La giurisprudenza amministrativa è granitica nel ritenere che la completezza e la veridicità di un messaggio promozionale vanno verificate nell’ambito dello stesso contesto di comunicazione commerciale e non già sulla base di ulteriori informazioni che l'operatore commerciale rende disponibili solo a effetto promozionale già avvenuto (T.A.R. Lazio, Roma, Sez. I, 8 febbraio 2018, n. 1523).
Nel caso di specie l’Autorità ha osservato che “grava sul professionista non soltanto l’onere di individuare dei modelli astrattamente compatibili con un determinato aggiornamento firmware ma, soprattutto, valutare e ponderare l’impatto degli aggiornamenti rilasciati per i dispositivi già in uso, tenendo conto del possibile stato dell’hardware sul quale il medesimo potrà essere installato (nel caso di specie il livello di usura della batteria)” (par. 130), soggiungendo che “Tale onere non può certamente ricadere sul consumatore cui è stato proposto insistentemente l’aggiornamento del dispositivo. Questo perchè sussiste una totale asimmetria informativa tra Apple – che disegna l’hardware e il sistema operativo, ed è in grado di individuare bug e minacce alla sicurezza e conosce il modo in cui lo stato della batteria influenza le prestazioni dello smartphone – e il consumatore, il quale non può che affidarsi alla conoscenza tecnica e alla reputazione di Apple stessa. Ciò riguardo all’utilità e necessità di procedere agli aggiornamenti suggeriti dal professionista per la loro capacità di eliminare bug e minacce alla sicurezza e di migliorare le prestazioni del proprio iPhone”.
La descrizione dei fatti smentisce, altresì, la tesi di parte ricorrente secondo cui la pratica in rassegna non avrebbe rivestito il carattere dell’aggressività, tenuto conto che, come affermato dalla Sezione, “le pratiche commerciali aggressive non sono necessariamente connotate dal ricorso alla violenza fisica o verbale, ma sono certamente accomunate dal fatto che il consumatore viene a trovarsi in situazione di “stress” che lo condiziona nel decidere e tale “stress” può essere determinato sia da condotte del professionista ripetute e irriguardose della volontà del cliente, sia dalla esistenza di vincoli contrattuali percepiti come opprimenti”(T.A.R. Lazio, Roma, Sez. I, 20 febbraio 2020, n. 2245).
E’ stato anche chiarito che “l’espressione «pratiche commerciali scorrette» designa le condotte che formano oggetto del divieto generale sancito dall’art. 20 del D.Lgs. 6 settembre 2005 n. 206 (Codice del consumo), in attuazione della direttiva del Parlamento europeo e del Consiglio 11 maggio 2005, n. 2005/29/CE. La finalità perseguita dalla direttiva europea consiste nel garantire, come si desume dal «considerando 23», un elevato livello comune di tutela dei consumatori, procedendo ad un’armonizzazione completa delle norme relative alle pratiche commerciali sleali delle imprese, ivi compresa la pubblicità sleale, nei confronti dei consumatori. 


Scopo della normativa è quello di ricondurre l’attività commerciale in generale entro i binari della buona fede e della correttezza. Il fondamento dell’intervento è duplice: da un lato, esso si ispira ad una rinnovata lettura della garanzia costituzionale della libertà contrattuale, la cui piena esplicazione si ritiene presupponga un contesto di piena “bilateralità”, dall’altro, in termini analisi economica, la trasparenza del mercato è idonea ad innescare un controllo decentrato sulle condotte degli operatori economici inefficienti. Le politiche di tutela della concorrenza e del consumatore sono sinergicamente orientate a promuovere il benessere dell’intero sistema economico.


Per «pratiche commerciali» ‒ assoggettate al titolo III della parte II del Codice del consumo ‒ si intendono tutti i comportamenti tenuti da professionisti che siano oggettivamente «correlati» alla «promozione, vendita o fornitura» di beni o servizi a consumatori, e posti in essere anteriormente, contestualmente o anche posteriormente all’instaurazione dei rapporti contrattuali.


Quanto ai criteri in applicazione dei quali deve stabilirsi se una determinata pratica commerciale sia o meno «scorretta», il comma 2 dell’art. 20 del Codice del consumo stabilisce in termini generali che una pratica commerciale è scorretta se «è contraria alla diligenza professionale» ed «è falsa o idonea a falsare in misura apprezzabile il comportamento economico, in relazione al prodotto, del consumatore medio che raggiunge o al quale è diretta o del membro medio di un gruppo qualora la pratica commerciale sia diretta a un determinato gruppo di consumatori».


Nella trama normativa, tale definizione generale di pratica scorretta si scompone in due diverse categorie: le pratiche ingannevoli (di cui agli artt. 21 e 22) e le pratiche aggressive (di cui agli artt. 24 e 25). Il legislatore ha inoltre analiticamente individuato una serie di specifiche tipologie di pratiche commerciali (le c.d. ‘liste nere’) da considerarsi sicuramente ingannevoli e aggressive (art. 23 e 26, cui si aggiungono le previsioni ‘speciali’ di cui ai commi 3 e 4 dell’art. 21 e all’art. 22-bis), senza che si renda necessario accertare la sua contrarietà alla «diligenza professionale» nonché dalla sua concreta attitudine «a falsare il comportamento economico del consumatore»” (Cons. Stato, Sez. VI, 14 aprile 2020, n. 2414).
Alla stregua dei declinati principi si può senz’altro concludere che correttamente l’Autorità ha fatto applicazione, nel caso di specie, delle norme di cui artt. 21, 22, 24 e 25 del Codice del Consumo, avendo ritenuto violate, da parte di Apple, le regole di diligenza professionale esigibili da un operatore del settore di primaria importanza mondiale.
Ciò che, invero, è emerso dagli accertamenti svolti dall’Autorità è che Apple ha costruito un sofisticato sistema, tecnologico e di marketing, che, attraverso informazioni omissive e pratiche aggressive lungamente descritte nel provvedimento, condiziona fortemente il consumatore nelle proprie scelte, sotto diversi profili, schematizzabili a grandi linee come segue.
Il primo riguarda una sorta di fidelizzazione forzata dell’utente, discendente dal fatto che tutti e soltanto i device Apple funzionano con il sistema operativo iOS, di proprietà della stessa Apple, sistema operativo che non consente a tali dispositivi di interfacciarsi con i dispositivi di altre marche, facenti capo a professionisti altrettanto competitivi e leader sul mercato mondiale, i quali funzionano con differenti sistemi operativi: con la conseguenza che il possessore di un dispositivo Apple è indotto ad acquistare anche gli altri dispositivi elettronici di marca Apple, in modo tale che gli stessi possano agevolmente “dialogare” tra loro. 
Il secondo riguarda la periodica, frequente e insistente proposizione di aggiornamenti software che, di fatto, una volta scaricati, rallentano e riducono le funzionalità dei modelli di iPhone meno recenti, senza che il possessore ne sia informato o pienamente consapevole: circostanza questa che, il più delle volte, induce il consumatore a disfarsi del vecchio modello per acquistare un iPhone di ultima generazione.
Il terzo riguarda la sostituzione della componentistica, ivi compresa la batteria (componente che, già soggetto a normale usura, subisce una repentina accelerazione nel degrado a causa dei pesanti aggiornamenti, di fatto imposti da Apple), che il possessore non può effettuare autonomamente con una semplice operazione, come avviene con gli smartphone di altri brand, ma che può essere effettuata soltanto presso un centro autorizzato Apple; per di più spesso incontrando serie difficoltà ad ottenere la sostituzione in garanzia di un componente (batteria) se ne risulta danneggiato un altro (display): circostanze che spesso inducono il consumatore ad acquistare direttamente un nuovo iPhone, pur di superare tali inconvenienti.
7.2. Quanto precede depone, dunque, per l’infondatezza anche della censura con cui parte ricorrente sostiene che non sarebbe stato dimostrato alcun vantaggio economico derivante ad Apple dalla pratica sub A), atteso che l’Autorità ha evidenziato che, non prestando un’adeguata assistenza ai consumatori per ripristinare la funzionalità preesistente degli apparecchi danneggiati dagli aggiornamenti, di fatto Apple ne ha accelerato il processo di sostituzione con nuovi modelli di iPhone: il che, ovviamente, rende palese quale sia il vantaggio economico conseguito da Apple (Trade-In).
7.3. Non coglie nel segno neanche la censura per cui non sarebbe stato dimostrato l’effettivo pregiudizio arrecato al consumatore.
In proposito è sufficiente richiamare il costante orientamento giurisprudenziale secondo cui “Nell'assetto di interessi disciplinato dal D.Lgs. n. 206 del 2005, le norme a tutela del consumo delineano una fattispecie «di pericolo», essendo preordinate a prevenire le possibili distorsioni delle iniziative commerciali nella fase pubblicitaria, prodromica a quella negoziale, sicché non è richiesto all'Autorità di dare contezza del maturarsi di un pregiudizio economico per i consumatori, essendo sufficiente la potenziale lesione della loro libera determinazione” (T.A.R. Lazio, Roma, Sez. I, 19 settembre 2019, n. 11097; id. 6 febbraio 2017, n. 1877).
7.4. Inconferente è poi la censura che contesta la validità dei dati tratti dall’aumento repentino delle richieste di assistenza a seguito dell’installazione di iOS 10, dal momento che la parte ricorrente nega l’evidenza del dato senza fornire una diversa spiegazione del picco di richieste, oggettivamente rilevato, affermando assiomaticamente che “il tasso di richieste relativamente alle quali si lamenta un rallentamento delle prestazioni (Device Running Slowly) è rimasto stabile nel tempo, e sempre a livelli piuttosto contenuti”. 
Neanche risulta sconfessata, dalle censure formulate in ricorso, l’evidenza che Apple ha anche tardivamente predisposto limitati rimedi alle riduzioni di prestazioni degli smartphone meno recenti e/o più usurati, provocate dagli aggiornamenti, che non risultavano più coperti dalla garanzia legale di conformità. Non risulta smentito che a novembre 2016 Apple ha introdotto un programma di sostituzione della batteria per alcune serie di iPhone 6s e, solo a dicembre 2017, ha comunicato ai consumatori la propria offerta di sostituzione della batteria a prezzo scontato. Viceversa, per le richieste di assistenza fuori garanzia di iPhone 6/6Plus/6s/6sPlus pervenute nel periodo ottobre 2016 - dicembre 2017, Apple non ha riconosciuto alcuna forma di assistenza gratuita, ponendo a carico del consumatore la sostituzione del prodotto della batteria e solo a marzo 2017 ha dotato gli Apple Store di uno strumento di diagnostica delle batterie, momento a partire dal quale inizia a risultare più frequente la sostituzione delle batterie rispetto a quella dell’intero prodotto.
7.5. Parimenti infondato è il motivo con cui la ricorrente deduce la violazione del principio di separazione dei poteri, in relazione alla disposta inibitoria, asserendo che vi sarebbe stata l’indebita invasione delle competenze esclusive riservate al legislatore e alle Autorità regolamentari. 
Osserva il Collegio che l’AGCM, con il provvedimento impugnato, dopo aver descritto minutamente le condotte e i diversi profili di scorrettezza, ne ha vietato la continuazione senza tuttavia imporre alcuna specifica modalità di attuazione della delibera; tale conclusione è confermata dal fatto che con la nota del 6 giugno 2019, versata in atti, l’AGCM ha dato atto dell’avvenuta ottemperanza di Apple all’inibitoria contenuta nel provvedimento impugnato.
7.6. Sostiene ancora la parte ricorrente che sarebbe errata la conclusione per cui la pratica sanzionata fosse ancora in corso alla data del provvedimento: ciò in quanto era stato già rilasciato l’iOS 11.3 (lanciato a marzo 2018) che ha reso possibile, agli utenti interessati da malfunzionamenti legati a tale funzionalità, disattivarla senza perdere nessuno degli altri importanti aggiornamenti di sicurezza e di funzionalità, sviluppati nel frattempo e resi disponibili con l’iOS; era stato attivato con successo il programma di sostituzione delle batterie a € 29; l’iOS 10 era stato in ogni caso superato da successivi aggiornamenti che non hanno più destato preoccupazioni.
La censura non coglie nel segno se si considera che l’Autorità ha ancorato la durata della condotta anche al dato che era preclusa ai possessori di iPhone la possibilità di riportare il proprio apparecchio nella sua originaria funzionalità (downgrading).
Si tratta di una preclusione che Apple non solo ammette essere tuttora sussistente ma la considera tecnicamente non eliminabile e frutto di una precisa scelta imprenditoriale che non intende modificare, pur garantendo che le criticità derivanti dagli aggiornamenti siano state diversamente risolte, come confermato dall’Autorità con la richiamata nota del 6 giugno 2019.
Sotto tale profilo, dunque, non può ritenersi illegittima la conclusione dell’Autorità secondo cui la pratica accertata fosse perdurante alla data di adozione del provvedimento impugnato.
Conclusivamente, tutte le censure che investono la pratica sub A) devono essere respinte.
8. Con riferimento alla condotta sub B), consistente nella mancata e insufficiente informazione circa alcune caratteristiche essenziali delle batterie a litio (quali la vita media, le modalità per la loro corretta gestione al fine di rallentarne la naturale usura e mantenere un adeguato livello di prestazioni degli iPhone), la parte ricorrente lamenta che nel provvedimento conclusivo l’Autorità avrebbe incluso omissioni informative mai contestate prima. 
Si tratterebbe di: informazioni relative al fatto che le batterie dell’iPhone hanno una vita utile limitata e che potrebbe essere necessario sostituirle; informazioni relative al fatto che la batteria è un elemento importante dell’iPhone, il cui deterioramento può determinare problemi di prestazione come gli UPO; informazioni relative a come manutenere ed ottimizzare le batterie; informazioni relative alla capacità della batteria di fornire energia in tempi rapidi quando invecchia.
La censura, suggestivamente formulata, è tuttavia infondata in punto di fatto.
Invero, dalla lettura del capo VI.3 del provvedimento, risulta che l’Autorità ha richiamato le evidenze istruttorie, relative alle batterie al litio, già riportate nella comunicazione del termine di conclusione della fase istruttoria, sulle quali le parti si erano difese nel corso del procedimento.
Infatti, nella suddetta comunicazione, l’Autorità ha puntualmente individuato i profili di scorrettezza della seconda condotta oggetto di accertamento e le possibili violazioni riscontrate.
Peraltro è la stessa Apple ad ammettere espressamente di essere incorsa in omessa informativa quanto meno in ordine alla “necessità di controllare cautelativamente lo stato della batteria in occasione del rilascio di nuovi aggiornamenti software, al fine di consentire un corretto uso e mantenere un adeguato livello di prestazioni dei propri dispositivi cellulari”.
Dagli elementi acquisiti in istruttoria è risultato che solo a partire dagli ultimi giorni di dicembre 2017 Apple ha fornito ai propri clienti un’informazione adeguata: circa la rilevanza centrale della batteria per le prestazioni degli iPhone; circa le caratteristiche delle batterie in termini di ciclo di vita e la loro capacità di fornire energia in tempi rapidi; circa la necessità di controllare cautelativamente lo stato della batteria in occasione del rilascio di nuovi aggiornamenti software; circa il momento in cui potrebbe rendersi necessario procedere alla sostituzione della batteria.
Si tratta di tutte le informazioni necessarie al fine di consentire un corretto uso e mantenere un adeguato livello di prestazioni dei propri dispositivi cellulari e, soprattutto, al fine di consentire un’appropriata durata di vita del prodotto coerente con le richieste e le preferenze dei consumatori.
Fino a quel momento, infatti, le informazioni disponibili − soprattutto quelle sulle batterie degli iPhone 6/6Plus/6s/6sPlus − tendevano ad evidenziarne soltanto pregi e vantaggi, omettendo le ulteriori informazioni rilevanti necessarie al consumatore per assumere decisioni di natura commerciale sia in ordine all’acquisto di un dispositivo con batteria a litio, sia in ordine alla opportunità e convenienza di sostituire la sola batteria anziché lo stesso iPhone, in caso di degrado definitivo del singolo componente.
E’ emerso anche che già nel 2015 la questione del ciclo di vita breve della batteria e del suo frequente impatto negativo sulle prestazioni del telefono era nota a Apple come “questione annosa”, aggravatasi ulteriormente in concomitanza con il rilascio di iOS 10 e iOS 10.2 nel 2016. 
Ritiene il Collegio che correttamente l’Autorità abbia considerato che le informazioni relative alla batteria riguardino aspetti essenziali del dispositivo e, come tali, sarebbero dovute essere rese disponibili ai consumatori conformemente alla diligenza professionale esigibile da società di un gruppo leader di mercato operante a livello mondiale nel settore dell’alta tecnologia.
Risulta immune da censure la conclusione dell’AGCM per cui le omissioni e le carenti informazioni sulle batterie degli iPhone da parte di Apple fino a dicembre 2017, risultano integrare una pratica commerciale scorretta ai sensi dell’artt. 22 del Codice del Consumo: tale conclusione si fonda sul rilievo che la ravvisata omissione informativa, relativa ad una delle principali caratteristiche del prodotto che ne condizionavano le prestazioni e la durata, ha indotto in errore i consumatori sia nella decisione di acquisto sia, soprattutto, in quella di corretta fruizione e sostituzione degli apparecchi iPhone.
Conclusivamente, per tutte le suesposte considerazioni, il ricorso e i motivi aggiunti devono essere respinti.
9. Le spese del giudizio, nei confronti dell’Autorità, seguono la soccombenza e si liquidano come in dispositivo. 
Possono, viceversa, essere compensate con le parti controinteressate.
P.Q.M.
Il Tribunale Amministrativo Regionale per il Lazio, Roma, Sezione Prima, definitivamente pronunciando sul ricorso in epigrafe e sui motivi aggiunti, li respinge.
Condanna la parte ricorrente alle spese del giudizio, in favore dell’AGCM, liquidandole in € 7.000,00 (settemila) oltre oneri di legge, se dovuti. 
Compensa le spese fra le altre parti.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 20 maggio 2020, in collegamento da remoto in videoconferenza, secondo quanto disposto dall’art. 84, comma 6, D.L. 17 marzo 2020, n. 18, convertito in L. 27/2020, con l'intervento dei magistrati:


Antonino Savo Amodio,	Presidente
Laura Marzano,	Consigliere, Estensore
Francesca Petrucciani,	Consigliere

Antonino Savo Amodio,	Presidente
Laura Marzano,	Consigliere, Estensore
Francesca Petrucciani,	Consigliere



IL SEGRETARIO
","Autorità amministrative indipendenti - Autorità garante della concorrenza e del mercato - Procedure istruttorie – Predisposizione di schema di decisione – Esclusione.
Autorità amministrative indipendenti - Autorità garante della concorrenza e del mercato – Pratica commerciale scorretta - Verifica – Smartphone – Verifica delle caratteristiche tecniche dei modelli – Esclusione.
Autorità amministrative indipendenti - Autorità garante della concorrenza e del mercato – Pratica commerciale scorretta – Smartphone – Molteplici aggiornamenti software – Omessa informazione effetti - É pratica commerciale scorretta.

     La disciplina dettata dal Regolamento sulle procedure istruttorie dell’Autorità Garante della Concorrenza e del Mercato non contempla la predisposizione di uno “schema di decisione” quale parte dell’iter procedimentale nè quale snodo essenziale del processo decisionale; ne discende che tale espressione, usata atecnicamente nel verbale, non può che riferirsi ad un mero appunto personale del relatore, recante la “scaletta” degli argomenti da trattare, potendosi perfino ipotizzare si tratti di un mero schema “mentale” che il relatore illustra al collegio, avendo ben chiari gli esiti dell’istruttoria e il tipo di sanzione da irrogare  (1).

    L’accertamento riservato all’Autorità Garante della Concorrenza e del Mercato in sede di verifica di condotte scorrette, non investe le caratteristiche tecniche dei vari modelli di smartphone ovvero degli aggiornamenti del sistema operativo, quindi l’Autorità non è tenuta ad esperire una prova tecnica volta confrontare le funzionalità dello smartphone e della batteria prima e dopo l’installazione degli aggiornamenti. L’indagine dell’Autorità è correttamente circoscritta alla verifica di condotte risultate aggressive e scorrette, ai sensi degli artt. 20, 21, 22 e 24 del Codice del Consumo, nonché contrarie alla diligenza esigibile da uno dei maggiori operatori mondiali del settore, consistenti nell’aver sviluppato e suggerito aggiornamenti firmware per taluni modelli di smartphone, già acquistati dai consumatori, che ne modificano le caratteristiche funzionali e ne riducono in maniera sensibile le prestazioni, inducendoli in errore circa la decisione di procedere all’installazione di tali aggiornamenti.

     Integra una pratica commerciale scorretta sollecitare insistentemente il download di aggiornamenti software senza informare preventivamente e in modo chiaro i consumatori possessori di smartphone in ordine ai reali effetti di tale aggiornamento software: tale grave carenza informativa non può ritenersi sanata dal mero suggerimento rivolto al consumatore, contestualmente all’invito all’installazione dell’aggiornamento, di visitare una pagina internet per avere chiarimenti sui contenuti di sicurezza degli aggiornamenti; integra, altresì, una pratica commerciale scorretta il non prestare un’adeguata assistenza ai consumatori per ripristinare la funzionalità preesistente dei loro apparecchi, in tal modo accelerando il processo di sostituzione di tali apparecchi con nuovi modelli.

 
(1) Ha ricordato la Sezione che l’art. 16 del Regolamento sulle procedure istruttorie dell’AGCM prevede che, una volta conclusa la fase istruttoria, “il responsabile del procedimento rimette gli atti al Collegio per l'adozione del provvedimento finale”.
Il successivo art. 17 dispone che “All’esito dell’istruttoria, il Collegio delibera l’adozione di uno dei seguenti provvedimenti finali:
a) decisione di non ingannevolezza/illiceità del messaggio pubblicitario ovvero di non scorrettezza della pratica commerciale o di chiusura del procedimento per insufficienza degli elementi probatori, o per una delle ragioni di cui all’articolo 5, comma 1, qualora i presupposti per l’adozione sono emersi solo nel corso dell’istruttoria;
b) decisione di ingannevolezza/illiceità del messaggio pubblicitario ovvero di scorrettezza della pratica commerciale, accompagnata da diffida e sanzione pecuniaria ed eventualmente da pubblicazione di estratto del provvedimento e/o di una dichiarazione rettificativa e/o dall’assegnazione di un termine per l’adeguamento della confezione del prodotto;
c) decisione di accoglimento di impegni che li rende obbligatori per il professionista, senza accertamento dell’infrazione contestata in sede di avvio del procedimento…”.
L’art. 20 del Regolamento di organizzazione e funzionamento dell’Autorità, intitolato “Discussione in Autorità”, prevede a sua volta che “Il relatore, tutte le volte che l’Autorità debba adottare una delibera, introduce la discussione, e, sulla base dell’andamento dell’istruttoria e delle proposte trasmesse dagli uffici, formula e illustra le proprie conclusioni”.
 
La decisione da parte del collegio, ai sensi dell’art. 7 del Regolamento da ultimo richiamato, è adottata a maggioranza dei votanti. In caso di parità prevale il voto del Presidente ovvero, in sua assenza, del Componente che ne assume temporaneamente le funzioni ai sensi dell’art. 3, comma 2.
Dalla riportata disciplina regolamentare risulta che la predisposizione di uno “schema di decisione” non rientra nell’iter procedurale ivi previsto.
La Sezione è consapevole del contenuto dell’ordinanza n. 6340 del 23 settembre 2019 con cui la Sez. VI del Consiglio di Stato, decidendo su questione relativa all’accesso allo “schema di decisione”, in riforma dell’ordinanza n. 8271 del 2019 di questa Sezione, ha accolto l’appello ed ha ordinato all’AGCM di “rilasciare copia del documento” denominato “schema di decisione”.
Il Consiglio di Stato ha ritenuto: “che, nella specie, il regolamento, sopra richiamato, adottato dall’Autorità prevede quali sono le regole che devono essere rispettate nell’adozione del provvedimento finale; che, in particolare, articola il procedimento in una fase di iniziativa, istruttoria, decisione e pubblicazione del provvedimento finale; che il documento di cui si chiede l’accesso si inserisce nella fase della decisione, in quanto è espressamente richiamato dalla stessa Autorità nel verbale del 25 settembre 2018, che lo qualifica “schema di decisione”; che, pertanto, esso deve ritenersi “atto interno” afferente al momento decisorio ed, in quanto tale, rientra nel perimetro oggettivo dell’accesso documentale”.
Tale decisione si fondava, dunque, sul convincimento del Giudice di appello che tale “documento”, quantunque in forma di “minuta”, esistesse e fosse detenuto dall’Autorità.
Al contempo il Collegio ricorda che, con successiva ordinanza n. 642 del 27 gennaio 2020, il Consiglio di Stato ha tenuto conto di quanto evidenziato dall’Autorità, analogamente a quanto avvenuto nel caso di specie, in merito all’assenza di un “documento” amministrativo qualificabile come “schema di decisione” e, nel rendere i chiarimenti richiesti in ordine alle modalità di ottemperanza, ha rilevato: “che se l’Autorità fosse priva materialmente di tale documento (si deve ritenere, preparato dagli uffici per il Collegio) perché non conservato o perché riferito ad una entità materiale differente rispetto a quella descritta nel verbale predisposto dalla stessa Autorità, ciò costituirebbe una circostanza tale da rendere oggettivamente impossibile l’esecuzione della sentenza …”.
Il Collegio, nel richiamare un recentissimo precedente (Tar Lazio, sez. I, ord. 13 maggio 2020, n. 5023) ritiene che lo “schema di decisione”, altro non sia che un appunto personale dello stesso, recante la “scaletta” degli argomenti da trattare, potendosi perfino ipotizzare si tratti di un mero schema “mentale” che il relatore illustra al collegio, avendo ben chiari gli esiti dell’istruttoria e il tipo di sanzione da irrogare.
La conclusione che precede è, peraltro, coerente con la disciplina regolamentare, che non contempla la predisposizione di uno “schema di decisione” quale parte dell’iter procedimentale nè quale snodo essenziale del processo decisionale, come già affermato dalla Sezione nell’ordinanza n. 8271 del 2019: ciò impregiudicata ogni valutazione dell’AGCM in ordine all’opportunità di continuare in futuro ad usare nella verbalizzazione espressioni “atecniche”, quale quella in rassegna, foriere di defatigante contenzioso, ovvero di attivarsi nella predisposizione effettiva di uno “schema di decisione” da riversare agli atti del processo decisionale.

(2) Ha aggiunto la Sezione che integra una pratica commerciale aggressiva e scorretta, la costruzione di un sofisticato sistema, tecnologico e di marketing, che, attraverso informazioni omissive e pratiche aggressive lungamente, condiziona fortemente il consumatore nelle proprie scelte, sotto diversi profili, schematizzabili a grandi linee come segue:
il primo riguarda una sorta di fidelizzazione forzata dell’utente, discendente dalla creazione di un sistema operativo di proprietà che non consente ai dispositivi di interfacciarsi quelli di altre marche, con la conseguenza che il possessore di un dispositivo è indotto ad acquistare anche gli altri dispositivi elettronici della stessa marca, in modo tale che gli stessi possano agevolmente “dialogare” tra loro; il secondo riguarda la periodica, frequente e insistente proposizione di aggiornamenti software che, di fatto, una volta scaricati, rallentano e riducono le funzionalità dei modelli di smartphone meno recenti, senza che il possessore ne sia informato o pienamente consapevole, con la conseguenza che, il più delle volte, il consumatore è indotto a disfarsi del vecchio modello per acquistare uno smartphone di ultima generazione; il terzo riguarda la sostituzione della componentistica, ivi compresa la batteria (componente che, già soggetto a normale usura, subisce una repentina accelerazione nel degrado a causa dei pesanti aggiornamenti, di fatto imposti dal Professionista), che il possessore non può effettuare autonomamente con una semplice operazione, come avviene con gli smartphone di altri brand, ma che può essere effettuata soltanto presso un centro autorizzato Apple; per di più spesso incontrando serie difficoltà ad ottenere la sostituzione in garanzia di un componente (batteria) se ne risulta danneggiato un altro (display), con la conseguenza che spesso il consumatore è indotto ad acquistare direttamente un nuovo smartphone, pur di superare tali inconvenienti.
 ",Autorità amministrative indipendenti
https://www.giustizia-amministrativa.it/web/guest/-/rapporto-tra-sanzione-accessoria-e-sanzione-principale,"
Rapporto tra sanzione accessoria e sanzione principale
","N. 03548/2020REG.PROV.COLL.
N. 05386/2010 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Seconda)
ha pronunciato la presente
SENTENZA
sul ricorso numero di registro generale 5386 del 2010, proposto dalla società -OMISSIS-” S.a.s.  di -OMISSIS-in persona del legale rappresentante pro tempore, rappresentata e difesa dagli avvocati Michele Costa e Sergio Dal Pra', con domicilio eletto presso lo studio dell’avvocato Michele Costa in Roma, via Bassano del Grappa, n. 24; 

contro
il Ministero dell'Economia e delle Finanze, in persona del Ministro pro tempore e l’Amministrazione autonoma dei Monopoli di Stato, in persona del legale rappresentante pro tempore, rappresentati e difesi ex lege dall'Avvocatura Generale dello Stato, domiciliataria in Roma, via dei Portoghesi, n. 12; 

per la riforma
della sentenza del Tribunale Amministrativo Regionale per il -OMISSIS-, resa tra le parti, concernente il provvedimento di chiusura per venti giorni del pubblico esercizio. 

Visti il ricorso in appello e i relativi allegati;
Visti gli atti di costituzione in giudizio del Ministero dell'Economia e delle Finanze e dell’Amms - Amministrazione autonoma dei Monopoli di Stato;
Visti tutti gli atti della causa;
Relatore nell'udienza pubblica del giorno 19 maggio 2020 il Cons. Antonella Manzione e dati per presenti, ai sensi dell’art. 84, comma 5, del decreto-legge 17 marzo 2020, n. 18, i difensori delle parti; 
Ritenuto e considerato in fatto e diritto quanto segue.

FATTO
1. Con l’appello in esame, la società -OMISSIS--d’ora in avanti, per comodità, solo la Società- impugna la sentenza del -OMISSIS- con la quale il T.A.R. per il -OMISSIS- -OMISSIS-, respingendo il ricorso -OMISSIS-, dalla stessa proposto, ha confermato il provvedimento di chiusura dell’omonima attività commerciale ubicata in -OMISSIS-, per venti giorni.  Quanto detto dopo aver ritenuto persistente l’interesse alla decisione al fine di scongiurare la futura esecuzione del provvedimento, cautelativamente sospesa nelle more del giudizio dall’Ufficio regionale del Veneto della medesima Amministrazione (atto del 12 marzo 2010, prot. n. -OMISSIS- La ridetta chiusura, disposta con decreto direttoriale n. -OMISSIS-, conseguiva all’avvenuto accertamento da parte della Guardia di Finanza a carico del precedente gestore in data 7 agosto 2007 del reato di cui agli artt. 291 bis e 291 ter del d. P.R. 23 gennaio 1973, n. 43, concretizzatosi nella riscontrata detenzione di kg. 1,520 di tabacchi lavorati di contrabbando. 
2. La sentenza impugnata ha affermato, in particolare, che la sanzione di cui all’art. 5, comma 2, della l. 18 gennaio 1994, n. 50, applicata nel caso di specie, grava sul titolare dell’attività, ancorché diverso da quello responsabile della violazione “principale”, siccome già chiarito dal Consiglio di Stato in sede consultiva (parere reso dalla -OMISSIS- in data -OMISSIS-). Diversamente opinando «si potrebbe eludere facilmente la legge trasferendo la titolarità dell’esercizio». Non sussisterebbe alcuna sproporzione nella concreta individuazione dei venti giorni di chiusura all’interno della forbice edittale prevista dal legislatore (da cinque giorni ad un mese), avuto riguardo al quantitativo di tabacchi lavorati esteri di contrabbando rinvenuti in loco. Infine, nessun rilievo verrebbe ad assumere il mancato inoltro della comunicazione di avvio del procedimento, stante la natura necessitata del provvedimento sanzionatorio, il cui contenuto non avrebbe comunque potuto essere diverso, sì da rendere la violazione procedurale ininfluente ai fini della sua annullabilità (art. 21 octies della l. 7 agosto 1990, n. 241). 
3. Avverso tale decisione, vengono riproposte in chiave critica le medesime doglianze di cui al ricorso di primo grado. In particolare si afferma che, quale che sia la funzione della misura prevista dall’art. 5 della l. n. 50/1994, afflittiva o preventiva, la sua irrogazione non poteva prescindere dalla verifica della colpevolezza del destinatario, siccome imposto dalle regole generali sulla “personalità” delle sanzioni, siano esse penali o amministrative. Il trasferimento della titolarità del pubblico esercizio, nel caso di specie avvenuto a distanza di mesi dall’accertamento del reato, non può essere inteso presuntivamente come elusivo della sanzione, irrogata peraltro ad anni di distanza dall’avvenuta definizione con oblazione del procedimento penale da parte dell’effettivo autore dello stesso. L’importo di ridetta oblazione, pari ad euro 25,82, paragonato all’entità della chiusura irrogata quale sanzione accessoria, evidenzierebbe una evidente sproporzione tra il disvalore -minimo- dell’illecito penale nel suo effettivo configurarsi e quello posto a base della scelta della durata della misura interdittiva (venti giorni, di gran lunga superiori al minimo edittale di cinque). Infine, il giudice di prime cure avrebbe erroneamente ritenuto irrilevante il mancato inoltro della comunicazione di avvio del procedimento, stante che l’estraneità dell’azienda subentrata al fatto reato cui è conseguita la sanzione ne avrebbe dovuto comportare il necessario coinvolgimento, quanto meno a titolo informativo. 
4. Si sono costituiti in giudizio il Ministero dell’Economia e delle Finanze e l’Amministrazione autonoma dei Monopoli di Stato - le cui funzioni sono state assorbite dall’Agenzia delle dogane e dei monopoli-, che hanno concluso per il rigetto dell’appello, stante la sua infondatezza. La cessione di azienda intervenuta tra la società titolare della precedente gestione e la nuova, non creerebbe soluzione di continuità essendo omogenea l’attività esercitata dalla dante causa e dall’avente causa. Il subingresso si paleserebbe cioè neutro rispetto all’applicabilità della sanzione, destinata a “colpire” la ridetta attività, a prescindere dal mutamento delle persone legittimate ad esercitarla, siccome affermato chiaramente dal Consiglio di Stato in sede consultiva (cfr. Cons. Stato, -OMISSIS-, n.-OMISSIS-/2001 cit. supra, nonché, più di recente, n.-OMISSIS-, pure evocata, ancorché in maniera più generica, dal giudice del T.A.R.). Quanto alla comunicazione di avvio del procedimento, essa non è mai richiesta in ambito sanzionatorio perché “assorbita” nel verbale di accertamento dell’illecito, cui le sanzioni conseguono ope legis e senza necessità di ulteriore coinvolgimento delle parti. Ciò è quanto sarebbe avvenuto nei confronti dell’autore della violazione, che avrebbe dovuto rendere edotta l’azienda subentrante del procedimento, siccome reciprocamente quest’ultima era onerata di verificare eventuali pendenze attingendo alla banca dati della Camera di commercio. Diversamente opinando, la dante causa avrebbe dovuto, a pena di inammissibilità del ricorso di primo grado, essere evocata in giudizio per garantire l’integrità del contraddittorio.
5. In vista dell’odierna udienza, la difesa della Società ha depositato memoria conclusiva nonché, in data 15 maggio 2020, sintetiche note, ribadendo nella sostanza la propria prospettazione originaria.  
 All’udienza del 19 maggio 2020 la causa è stata trattenuta in decisione con le modalità di cui all’art. 84, comma 5, del decreto-legge 17 marzo 2020, n. 18.
DIRITTO
6. L’appello è fondato e deve essere, pertanto, accolto, nei sensi di seguito esplicitati.
7. Come si evince dalla esposizione in fatto, l’oggetto della presente controversia è rappresentato dalla natura e dai presupposti di applicabilità del provvedimento di chiusura dell’esercizio pubblico all’insegna -OMISSIS-”, sul presupposto dell’avvenuto accertamento al suo interno, quando la titolarità era attribuibile ad un diverso soggetto (-OMISSIS-), dell’illecita detenzione di tabacchi lavorati.
 Preliminarmente pertanto si rende necessario inquadrare la misura interdittiva applicata, onde individuarne il corretto regime giuridico, sostanziale e procedimentale. 
L’art. 5 della l. 18 gennaio 1994, n. 50, prevede dunque, per quel che interessa nella presente sede, che: “1. Ove all'interno di esercizi commerciali o di esercizi pubblici sia contestata nei confronti dei titolari o di loro coadiuvanti o dipendenti la detenzione o la cessione di tabacchi lavorati in violazione delle disposizioni del citato testo unico approvato con decreto del presidente della Repubblica n. 43 del 1973 , e successive modificazioni, o di altre leggi speciali in materia, ovvero la cessione abusiva di tabacchi lavorati in violazione della legge 22 dicembre 1957, n. 1293 , e successive modificazioni, in aggiunta alle specifiche sanzioni previste è disposta, dal Ministro delle finanze o per sua delega, la chiusura dell'esercizio ovvero la sospensione della licenza o dell'autorizzazione dell'esercizio per un periodo non inferiore a cinque giorni e non superiore ad un mese”.

Sotto il profilo dogmatico, non vi è motivo di discostarsi dalle affermazioni rivenienti da altre pronunce di questo Consiglio di Stato, che, seppur con diversa finalità e addivenendo ad autonome conclusioni, hanno già avuto modo di precisare che la chiusura dell'esercizio commerciale di cui alla richiamata l. n. 50 del 1994, costituisce una misura sanzionatoria ulteriore ed accessoria, di natura amministrativa, rispetto alle eventuali e diverse sanzioni penali previste per la violazione delle norme dirette alla repressione del contrabbando, cui essa egualmente accede (Cons. Stato, sez. IV, 28 aprile 2017, n. 1968; id., 29 novembre 2016, n. 5015). Si è altresì affermato che la predetta disposizione comporta, nell'ambito dell'apprestamento di misure di inasprimento della lotta al contrabbando dei tabacchi lavorati, che all'accertamento della fattispecie legittimamente consegua anche la chiusura dell'esercizio incriminato secondo un rapporto di causa-effetto, essendo rimessa alla discrezionalità dell'amministrazione soltanto la valutazione circa la durata della chiusura dell'esercizio, ovvero della sospensione della relativa licenza o autorizzazione (Cons. Stato, sez. IV, 1° giugno 2010, n. 3470).
8. E che si tratti di misura “ulteriore” rispetto alle pene previste dal d.P.R. n. 43/1973, ma anche “accessoria” alle stesse, è dimostrato dalla sua esplicita previsione, in termini peraltro di inderogabilità sull’an da parte dell’organo competente alla sua irrogazione, “in aggiunta” alle altre, specifiche indicazioni punitive. Diversamente opinando, per scongiurare l’ipotetica violazione del principio del ne bis in idem, che vieta di assoggettare la medesima condotta ad un tempo ad una sanzione penale e ad una sanzione amministrativa, occorrerebbe individuare un autonomo disvalore alla stessa in ragione della diversa angolazione dalla quale essa viene riguardata (ad esempio enfatizzando l’utilizzo strumentale dell’attività commerciale svolta), sì da imporre l’integrale valutazione giuridica del fatto anche sotto il profilo della conseguente punizione. Inquadramento che peraltro parrebbe attagliarsi meglio alla incontestata indefettibilità della stessa, quale che sia l’esito della sanzione penale “principale”. In assenza, infatti, di un’esplicita e diversa indicazione da parte del legislatore, l’estinzione del reato, nel caso di specie conseguita all’avvenuta oblazione, travolgendo la sanzione principale - rectius, monetizzando l’estinzione del fatto reato cui la stessa è connessa- avrebbe dovuto far venire meno anche quella accessoria. Tale dovrebbe essere, infatti, la conseguenza della mancanza di un esplicito regime di caducabilità o meno della sanzione accessoria ad illecito penale, in ragione delle sorti del procedimento volto all’accertamento di quest’ultimo, siccome al contrario previsto, ad esempio, nell’ambito delle violazioni stradali: il d.lgs. 30 aprile 1992, n. 285 (cd. “Nuovo Codice della Strada”), infatti, delinea un vero sistema sanzionatorio amministrativo accessorio alle fattispecie di reato ivi previste, sancendone la sostanziale autonomia procedimentale rispetto a queste ultime in caso di loro estinzione, mediante la trasmissione degli atti all’autorità amministrativa competente che curerà l’attivazione del relativo procedimento (art. 222 del d.lgs. n. 285/1992, sul quale cfr. ex multis Cass. pen., -OMISSIS-, 27 giugno 2019, n. 28174; ma si pensi anche, a livello generale, a quanto previsto dall’art. 168 ter del codice penale, inserito dalla l. 28 aprile 2014, n. 67, che fa salva espressamente la possibilità di applicare le eventuali sanzioni accessorie in caso di esito positivo della cd. “messa alla prova” quale causa di estinzione del reato, che ha trovato ampia applicazione casistica in relazione alle fattispecie di guida in stato di ebbrezza). 
9. D’altro canto, l’art. 5 della l. n. 50/1994, nel prevedere un aggravio della misura in caso di “successiva” violazione, impone la distinzione tra fatto storicamente accaduto e qualificazione del medesimo come illecito: perché possa ipotizzarsi questa specifica “recidiva”, così come poi chiarito in termini generali con l’introduzione dell’istituto della reiterazione delle violazioni (art. 8 bis della l. n. 689/1981) non appare sufficiente l’accertamento del fatto contenuto nel verbale, ma occorre fare riferimento al provvedimento di qualificazione dell’illecito e di irrogazione della sanzione, successivamente emanato (sul punto cfr. ancora Cons. Stato, n. 1968/2017). 
Tale eventualità conforta ulteriormente circa la ritenuta natura sanzionatoria della misura. 
La incontestata persistenza del potere sanzionatorio dell’Amministrazione, malgrado la mancanza di un provvedimento di condanna, cui non è in alcun modo equiparabile la declaratoria di oblazione, consente di non scrutinare oltre gli ipotetici effetti dell’estinzione del reato sull’applicabilità della sanzione, ove se ne ribadisca la natura accessoria. Nel caso di specie, infatti, presupposto del decreto impugnato è non un qualche provvedimento di condanna, bensì il mero accertamento del fatto da parte della polizia giudiziaria operante. 
10. La disciplina del cd. diritto punitivo amministrativo o, secondo altra denominazione, del diritto penale amministrativo, distinto dal diritto amministrativo della prevenzione e da quello disciplinare, ha trovato nella l. 24 novembre 1981, n. 689 una sua prima organica razionalizzazione, sia sostanziale che processuale. Tuttavia l’art.12 della stessa, concernente il relativo ambito di applicazione, include nel proprio perimetro solo le sanzioni (e conseguentemente, gli illeciti puniti con le stesse) pecuniarie, con ciò rischiando di svuotare sensibilmente la portata della riforma, finalizzata anche a dar vita ad un vero e proprio “codice” dell’illecito amministrativo. Per tale ragione, la dottrina pressoché unanime ha tentato da subito in vario modo di svalutare la portata delimitatrice della norma, seppur di difficile lettura, sottolineandone la pluralità di interpretazioni possibili, per addivenire ad una diversa ricostruzione in via interpretativa della rilevanza ratione obiecti della l. n. 689/1981.  
In particolare, si sono individuati all’interno dell’articolato normativo tre nuclei fondamentali: a) i principi in materia di tutela giurisdizionale (originariamente contenuti negli artt. 22-25, oggi riconducibili all’art. 6 del d.lgs. 1° settembre 2011, n. 150, che si occupa in maniera esplicita delle sanzioni non pecuniarie; b) i principi sul procedimento (artt. 13-21); c) i principi sostanziali sull’illecito e la sanzione. Mentre le regole procedimentali, con l’esclusione secondo taluni dell’art. 13, invocato come modello generale per ogni caso di applicazione di una sanzione amministrativa, paiono attagliarsi solo a quelle pecuniarie; quelle sostanziali, pur con talune eccezioni (si pensi alla previsione della forbice edittale di cui all’art. 10 ovvero alle regole sulla prescrizione, che peraltro sono collocate nella sez. II del capo I, all’art. 28), non possono non trovare applicazione ad ogni sanzione amministrativa in senso stretto, ancorché non pecuniaria. 
La l. n. 689/1981, dunque, finisce per avere un ambito di applicazione elastico, in quanto investe un genus di sanzioni (principalmente, ma non esclusivamente pecuniarie) comprensivo di una pluralità di species, solo
in alcuni casi dotate di una disciplina speciale -si pensi, ad esempio, alle sanzioni pecuniarie in senso stretto in materia urbanistica. 
Una lettura sistematica e costituzionalmente orientata, dunque, non può non condurre all’estensione applicativa dei principi fondamentali di cui agli artt. 1, 2, 3 e 4 della l. 689/1981 ad ogni sanzione amministrativa in senso stretto e quindi ad ogni illecito amministrativo, anche se la sanzione prevista non è pecuniaria. Restano fuori dall’applicabilità degli stessi solo quei provvedimenti che, seppur pregiudizievoli per il destinatario, assumono carattere primariamente riparatorio, tra i quali, come è evidente, non può rientrare la chiusura temporanea di un’attività commerciale quale conseguenza (ulteriore) dell’avvenuto accertamento della commissione al suo interno di specifiche ipotesi di reato. Solo integrando, pertanto, il dato testuale dell’art. 12 con considerazioni ispirate in ambito sanzionatorio ad ineludibili esigenze di garanzia, emerge chiaramente tutta l’importanza di sistema dei principi sostanziali e procedimentali fissati nella l. n. 689/1981, intorno alla quale è possibile costruire l’edificio della repressione amministrativa. 
11. La problematica sopra delineata vale, ovviamente, per le sanzioni di natura diversa da quelle pecuniarie, vuoi che le si possa qualificare come “accessorie” ad altre, di regola esse sì consistenti nel pagamento di una somma di danaro; vuoi che si aggiungano, in via autonoma o accessoria, poco importa, a vere e proprie pene. 
La l. n. 689/1981 si occupa delle cd. sanzioni “accessorie” diverse dalla confisca all’art. 20, prevedendone la possibile applicazione da parte dell’autorità amministrativa competente qualora esse già conseguissero al reato soggetto a depenalizzazione ad opera della medesima legge. Anche in questo caso, dunque, il dato letterale è legato al contesto di generalizzata decriminalizzazione di precedenti illeciti operata dalla normativa sulla base della tipologia di pena per gli stessi prevista. Sotto tale profilo, quindi, solo nel caso in cui un reato, divenuto illecito amministrativo, già prevedesse l’applicazione, in via accessoria, di sanzioni consistenti nella privazione o sospensione di diritti e facoltà derivanti da provvedimenti dell’amministrazione, esse possono facoltativamente essere applicate dall’amministrazione con l’ordinanza ingiunzione che commina anche la sanzione amministrativa pecuniaria. 
La lacunosità del riferimento letterale spiega dunque il tentativo di parte della dottrina di sottrarre dall’ambito sanzionatorio le misure consistenti nella privazione o nella sospensione di diritti e facoltà (le sanzioni interdittive, appunto) che non siano accessorie rispetto ad un illecito amministrativo da depenalizzazione, individuandone la ratio nella protezione e realizzazione diretta degli interessi dell’Amministrazione in quanto permetterebbero l’ “interdizione” di un soggetto o di una sua attività in ragione della ritenuta inidoneità a soddisfarli, avuto riguardo alla condotta preventivamente tenuta. 
12. L’art. 20, c.2, della l. 689/1981, prevede che le sanzioni accessorie ad una sanzione amministrativa pecuniaria non siano applicabili -rectius, esecutive- fino a che sia pendente il giudizio di opposizione contro il provvedimento di condanna o, nel caso di connessione con un reato, fino a che il provvedimento stesso non sia divenuto esecutivo. Ciò, rileva ancora la Sezione, da un lato ne conferma la natura afflittiva e la funzione deterrente, dall’altro evidenzia l’attenzione del legislatore al principio -sebbene fortemente temperato- di colpevolezza del destinatario del provvedimento. L’applicazione della sanzione accessoria, infatti, avviene, almeno di regola (costituiscono una generalizzata eccezione ancora una volta le violazioni in materia di circolazione stradale, caratterizzate da una sorta di anticipazione immediata degli effetti della sanzione, che talvolta ne esauriscono la portata afflittiva, talaltra necessitano di formalizzazione nell’atto di concreta irrogazione da parte dell’autorità competente) solo al momento in cui il soggetto è riconosciuto responsabile, a seguito di un giudizio a cognizione piena, della violazione amministrativa. 
La normativa consente invece l’immediata esecuzione della sanzione pecuniaria, che per la sua fungibilità comporta effetti pregiudizievoli più facilmente rimediabili, nonché, si ritiene, delle sanzioni amministrative non pecuniarie autonome, quanto meno in assenza di un’esplicita deroga di legge. 
13. Il provvedimento temporaneamente interdittivo dell’attività, dunque, anche se qualificato come sanzione aggiuntiva, ma autonoma, anziché accessoria, non perde i suoi connotati di afflittività, tanto da poter essere graduato dall’amministrazione procedente fra un minimo (cinque giorni) ed un massimo (un mese) di tempo. Ciò risponde proprio all’esigenza di adattare la riposta dell’ordinamento alla gravità dell’illecito, come sotteso ad una logica punitiva. Chiaro sintomo della natura sanzionatoria è ritenuto anche il richiamato rilievo che la legge dà alla reiterazione dello stesso (un tempo impropriamente detta “recidiva”, mutuando la terminologia del diritto penale sostanziale), per cui si prevede, come già detto al § 9 , un aggravio della sanzione nella sua configurazione edittale.  
14. La Corte di Strasburgo ha a sua volta elaborato propri e autonomi criteri al fine di stabilire la natura “penale” o meno di un illecito e della relativa sanzione, dando alla stessa dizione un’accezione diversa da quella dell’ordinamento nazionale. Ciò non implica un’indebita ingerenza nella scelta di politica criminale tra qualificazione di un fatto illecito come amministrativo o penale, rimessa al legislatore nazionale (di particolare interesse il dialogo tra le Corti sviluppatosi al riguardo in tema di confisca, quale tipica sanzione amministrativa accessoria al reato di lottizzazione abusiva, su cui v. da ultimo Corte Cost., 26 marzo 2015, n. 49). Ma impone una valutazione estensiva del concetto per non sottrarlo ad alcuni ineludibili requisiti sostanziali, prima ancora che a precise garanzie procedurali.  
In particolare, i requisiti perché possa parlarsi di sanzione “sostanzialmente penale” si identificano: i) nella qualificazione giuridica dell’illecito nel diritto nazionale, con la puntualizzazione che la stessa non è vincolante quando si accerta la valenza “intrinsecamente penale” della misura; ii) nella natura dell’illecito, desunta dall’ambito di applicazione della norma che lo prevede e dallo scopo perseguito; iii) nel grado di severità della sanzione (sentenze 4 marzo 2014, r. n. 18640/10, resa nella causa Grande Stevens e altri c. Italia; 10 febbraio 2009, ric. n. 1439/03, resa nella causa Zolotoukhine c. Russia; si v. anche Corte di giustizia UE, grande sezione, 5 giugno 2012, n. 489, nella causa C-489/10), che è determinato con riguardo alla pena massima prevista dalla legge applicabile e non di quella concretamente applicata.
Il fatto dunque che l’ordinamento nazionale non qualifichi una certa sanzione come “penale” non ne implica l’esclusione dal relativo perimetro secondo la diversa accezione data alla stessa ai sensi della Convenzione. La Corte EDU, per evitare la c.d. “truffa delle etichette”, impone di guardare al di là dell’inquadramento formale e ricercare la «realtà della procedura in questione» (Corte EDU, 27 febbraio 1980, caso 6903/75, Deweer v. Belgium, par. 44). Assume dunque rilievo la circostanza che la previsione sanzionatoria si rivolga ad una generalità di soggetti -non sia quindi una sanzione disciplinare- e che abbia un contenuto afflittivo e una funzione deterrente. Peraltro, secondo la costante giurisprudenza di Strasburgo, i due ultimi requisiti sopra richiamati sono tra loro alternativi e non cumulativi. Sicché, da un lato, la gravità (severità) può essere non necessaria, ove una sanzione abbia in sé stessa una inequivoca funzione deterrente e punitiva; dall’altro, entro certi limiti, anche una misura nella quale il carattere afflittivo non sia prevalente (o addirittura manchi), ma che abbia conseguenze gravi per il destinatario, può essere considerata di natura penale e, quindi, rientrare nell’ambito di applicazione dell’art. 6 CEDU: pertanto, anche provvedimenti di carattere interdittivo o ripristinatorio comunemente ritenuti espressione di un generico potere ablatorio possono, a certe condizioni, ricadere nella nozione di «accusa penale» di cui all’art. 6 della Carta EDU (Corte EDU, 24 aprile 2012, caso n. 1051/06, Mihai Toma v. Romania, par. 26; id., 30 maggio 2006, caso n. 38184/03, Matyjec v. Polland, par. 58). 
15. Quanto poi all’art. 7, la Corte EDU è giunta a trarne, con la sentenza sull’affaire di Punta Perotti facendo leva sulla presenza del sintagma «persona colpevole» nelle versioni inglese e francese dell’articolo, la necessaria presenza di un criterio d’imputabilità soggettiva dell’illecito soggetto a sanzione penale (Corte EDU, sez. II, 20 gennaio 2009, caso n. 75909/01, Sud Fondi s.r.l. e altri c. Italia, par. 116). Nel caso di specie si controverteva della già richiamata sanzione amministrativa non pecuniaria della confisca ex art. 44, c.2, t.u. edilizia, a seguito della commissione del reato di lottizzazione abusiva (sulla possibilità di addivenire alla confisca anche in caso di declaratoria di estinzione del reato per prescrizione, v. Corte cost., n. 49/2015, cit. supra; per un’applicazione dei principi della responsabilità incolpevole dell’acquirente in caso di lottizzazione abusiva, v. Cons. Stato, sez.VI, 20 settembre 2017, n. 4400).  Per quanto qui di interesse, rileva ancora il Collegio, avuto riguardo ad una graduazione minimale dell’elemento soggettivo all’interno della fattispecie illecita, si è ritenuta sufficiente la coscienza e volontà della condotta, senza addivenire all’affermata necessità della pienezza della presenza del dolo o della colpa a seconda della tipologia dell’illecito; ma di certo senza neppure ammettere forme di responsabilità oggettiva per fatto di terzi, in alcun modo ricollegabile alla sfera di controllo del soggetto punito. 
16. L’applicabilità alle sanzioni amministrative non pecuniarie dei principi generali rivenienti dalla l. n. 689/1981 risulta confermata anche dalla giurisprudenza costituzionale. Già con sentenza n. 196 del 2010 i giudici della Consulta, richiamando proprio la giurisprudenza della Corte di Strasburgo sull’interpretazione degli artt. 6 e 7 della CEDU, hanno affermato «il principio secondo il quale tutte le misure di carattere punitivo-afflittivo devono essere soggette alla medesima disciplina della sanzione penale in senso stretto». Il principio del nullum crimen, nulla poena sine lege di cui all’art. 25, secondo comma, Cost.,  a sua volta, data  l’ampiezza  della  formulazione, «può essere interpretato nel senso che ogni intervento sanzionatorio, il quale non abbia prevalentemente la funzione di prevenzione criminale (e quindi non sia  riconducibile –in  senso  stretto–a  vere  e  proprie  misure  di  sicurezza),  è applicabile  soltanto  se  la  legge  che  lo prevede  risulti  già  vigente  al  momento  della commissione del fatto sanzionato» (v. ancora Corte cost., n. 196/2010). Quanto detto è stato ribadito proprio in occasione dello scrutinio di una legislazione regionale in materia di commercio (art. 18 della legge della Regione autonoma Valle d’Aosta/Vallée d’Aoste 25 febbraio 2013, n. 5, di modifica della legge regionale 7 giugno 1999, n. 12, recante “Principi e direttive per l’esercizio dell’attività commerciale”), laddove disciplinava le sanzioni applicabili in caso di mancato inoltro della S.C.I.A. necessaria all’attivazione dell’esercizio. Nel censurare la disposta retroattività del sistema sanzionatorio, la Corte costituzione ha richiamato la contrarietà della norma con quanto già affermato, in linea con il dettato costituzionale, nella «disciplina generale relativa agli illeciti amministrativi prevista dalla legge 24 novembre 1981, n. 689» (Corte cost., 18 aprile 2014, n. 104). 
17. Calato il paradigma di cui sopra nella fattispecie oggetto dell’odierno procedimento, è evidente che l’irrogazione della sanzione (accessoria o autonoma) prevista dall’art. 5 della l. n. 50/1994 non può prescindere, in una lettura costituzionalmente ed euro unitariamente orientata, dalla invocata applicazione dei principi di colpevolezza, ovvero, quanto meno, di imputabilità soggettiva della condotta. Per quanti dubbi di inquadramento possa generare la formulazione della normativa in esame, infatti, essi attengono al rapporto con l’illecito “principale” cui la misura accede, con quanto ne consegue in termini dubitativi sul legame delle sorti dell’uno sulla applicabilità dell’altro e sul procedimento di accertamento. Ma non è revocabile in dubbio la natura afflittiva e quindi sanzionatoria del provvedimento per la sua capacità di incidere, anche pesantemente a seconda della durata, sull’attività economica oggetto della sospensione. 
Anche a voler prescindere, pertanto, dalla mancanza di un formale accertamento della responsabilità, di fatto cristallizzato nel caso di specie negli atti di polizia giudiziaria della Guardia di Finanza, non confluiti in una decisione dell’Autorità, giusta l’avvenuta definizione del procedimento penale con oblazione, essa non può che essere riferita all’originario soggetto agente, in assenza di elementi che dimostrino, o anche semplicemente adombrino, il legame dello stesso con la Società subentrata nella gestione. Diversamente opinando, si finirebbe per trasformare la sanzione in una sorta di onere reale, destinato a seguire l’azienda in tutte le sue vicende giuridiche, astrattamente anche molteplici, per tutto il tempo avocatosi dall’Amministrazione procedente per addivenire alla concreta irrogazione della chiusura. Ciò in palese contrasto con i principi di colpevolezza che devono improntare il sistema punitivo, giusta le indicazioni in tal senso rivenienti anche dalla giurisprudenza della CEDU, per come peraltro ricavabili dalla l. n. 689/1981, quale che ne fosse la portata originaria. 
Vero è, rileva ancora la Sezione, che le misure punitive destinate a “colpire” l’attività, ove non conseguano in maniera tempestiva all’accertamento dell’illecito, cauterizzandone gli effetti (si pensi all’ordine di cessazione dell’attività “abusiva” ex art. 22, commi 5 e 6 del d.lgs. 31 marzo 1998, n. 114 e, per contro, alla possibilità di sospenderla temporaneamente in caso di recidiva nelle violazioni minori, che comporta necessariamente una tempistica più lunga di definizione, di cui al comma 2 della medesima norma), potrebbero essere “aggirate” mediante fittizie cessioni di azienda, siccome paventato nel parere n.-OMISSIS-/2001 del Consiglio di Stato richiamato dal giudice di prime cure. 
L’ipotetico utilizzo elusivo delle transazioni commerciali, tuttavia, tutt’affatto semplice ove si concretizzi in una vera e propria cessione di azienda, deve in qualche modo essere provato, ad esempio avuto riguardo alla sostanziale sovrapponibilità della compagine societaria tale da mettere in luce l’identità di fatto dei soggetti coinvolti. L’identità dell’attività, invece, è intrinseca nella transazione effettuata: nella legislazione commerciale, infatti, il subingresso ex se, per atto inter vivos o mortis causa,  si caratterizza proprio per avere ad oggetto la stessa attività, sì da giustificare le semplificazioni procedurali nell’attivazione -rectius, prosecuzione dell’impresa senza soluzione di continuità- da parte del nuovo titolare, che non a caso nel complesso dei beni aziendali acquisiti, definitivamente o temporaneamente, deve poter annoverare anche l’avviamento. Essa pertanto in alcun modo può costituire indizio di finalità elusiva, siccome preteso dalla difesa erariale. 
Né può essere condivisa la prospettazione che vorrebbe l’acquirente parte diligente in termini di acquisizione di notizie circa la sussistenza di procedimenti sanzionatori pendenti a carico del proprio dante causa: ammesso e non concesso, infatti, che esista una “certificazione” da parte delle Camere di commercio esaustiva al riguardo, non è dato capire in che modo l’acquirente, venuta a conoscenza degli esiti del procedimento penale, avrebbe potuto o dovuto tutelarsi dalla ipotetica irrogazione, in un imprecisato futuro, della chiusura dell’esercizio, dando altresì per scontato che la stessa non fosse già stata “scontata” dalla propria dante causa (sul termine entro il quale irrogare la sanzione, v. ancora Cons. Stato, n. 1968/2017, cit. supra , che ritiene applicabile quello di prescrizione quinquennale di cui all’art. 28 della l. n. 689/1981; contra, Cass. Pen., sez. IV, n. 2618 del 17 ottobre 2018, ripresa anche da Cass. Pen., n. 28174/2019, ove in termini generali si nega la possibilità di estendere ad altre tipologie di sanzioni, in via di interpretazione o di applicazione analogica, una regola dettata esclusivamente per quelle amministrative pecuniarie). 
Ciò si risolverebbe finanche in una violazione del divieto di gold plating, pure di derivazione comunitaria, imponendo un onere aggiuntivo nelle transazioni finalizzate all’acquisto di un’azienda commerciale, al solo eventuale scopo di monetizzarne il rischio, in assenza peraltro di qualsivoglia indicazione normativa in tal senso. 
18. D’altro canto, a prescindere dal mutato assetto ordinamentale, avuto riguardo anche alla richiamata giurisprudenza della CEDU, a ben guardare proprio l’invocato parere del Consiglio di Stato n.916 del 6 novembre 2001, si riferisce ad ipotesi tutt’affatto diversa rispetto a quella conseguente ad una vera e propria cessione di azienda. Pur facendo riferimento genericamente alla necessità che l’art. 5 della legge 18 gennaio 1994, n. 50 trovi applicazione nei confronti dell’esercizio commerciale «indipendentemente dalla permanenza nel tempo dello stesso titolare», esso interviene in una controversia inerente il mutamento della presidenza di un circolo privato. E’ di tutta evidenza come il cambio dei vertici sociali di un’associazione sia vicenda, anche giuridica, ben diversa dalla vendita dell’azienda, intesa come trasferimento dei beni materiali e immateriali facenti capo alla stessa ad un diverso soggetto. La facilità di effettuazione della prima operazione ne rende obiettivamente possibile la strumentalizzazione in funzione elusiva della sanzione irrogata: cosa al contrario assai più complessa laddove si proceda una vera e propria cessione di azienda da una società ad altra, accomunate esclusivamente dalla nazionalità dei legali rappresentanti delle stesse, dei quali neppure si ipotizza la preventiva conoscenza personale. 
In presenza, dunque, di una unicità gestionale positivamente dimostrata, la circostanza che siano diversi i soggetti che si sono avvicendati nella gestione del locale commerciale (ove è stata rilevata l’attività illecita contestata) non rileva, potendo prescindersi dalla apparente non “imputabilità” della fattispecie al soggetto che gestiva l’esercizio al momento della inflizione della sanzione. Il che tuttavia non è accaduto nel caso di specie, con riferimento al quale tale unicità, da cui desumere che il “passaggio di consegne” nella gestione dell’esercizio fosse finalizzato ad elidere il potere sanzionatorio statuale, non risulta provata e neppure semplicemente affermata dall’Amministrazione procedente. 
19. E’ evidente infine che neppure potrebbe invocarsi il principio di solidarietà che consente di sanzionare anche il proprietario della cosa che servì o fu destinata a commettere la violazione o, in sua vece, l'usufruttuario o, se trattasi di bene immobile, il titolare di un diritto personale di godimento (art. 6 della l. n. 689/1981): il legame con il bene, infatti, deve sussistere al momento dell’accertamento, e non seguire lo stesso nelle successive vicende giuridiche che lo riguardino. 
Né infine può risultare utile il richiamo all’avvenuta attribuzione della fattispecie di contrabbando ad un “coadiuvante” o “dipendente” del titolare, espressamente prevista dall’art. 5 della l. n. 50/1994 (cfr. per l’analisi di siffatta fattispecie Cons. Stato, sez. IV, 1° aprile 2011, n. 2038). La previsione se mai conferma la necessità di individuare un legame con l’autore della violazione da parte di chi ne subisce le conseguenze, codificando una specifica ipotesi di culpa in vigilando, ovvero di responsabilità solidale del datore di lavoro, pure espressamente prevista per le sanzioni pecuniarie dall’art. 6 della l. n. 689/1981. Senza con ciò legittimare in alcun modo la sua estensione pro futuro a soggetti diversi da quelli espressamente contemplati dalla norma, in assenza di qualsivoglia profilo di colpevolezza, ovvero di semplice imputabilità soggettiva. 
20. La sentenza impugnata ha fondato la reiezione del terzo motivo di ricorso affermando che non era necessaria la partecipazione procedimentale, che comunque non avrebbe potuto incidere sui contenuti necessitati del provvedimento sanzionatorio, evocando allo scopo anche l’art. 21 octies della l. n. 241/1990. 
Alla luce di quanto sopra esposto, anche tale assunto non è condivisibile. 
Il Collegio ben conosce e non intende decampare dalla granitica giurisprudenza in materia di inapplicabilità ai procedimenti sanzionatori della regola di cui all’art. 7 l. n. 241/1990. Ciò non solo in ragione del fatto che trattandosi di atto vincolato, l’amministrazione non avrebbe potuto determinarsi diversamente, con la conseguente applicazione del richiamato art. 21 octies della l. n. 241/1990. Per certi versi, infatti, le esigenze di partecipazione dell’interessato, a fini di tutela, appaiono ancora più forti nel caso di procedimenti sanzionatori; per altri, nel caso della determinazione della sanzione della chiusura dell’esercizio, sussiste un aspetto di discrezionalità amministrativa in ordine alla determinazione del concreto periodo di applicazione, esso pure peraltro oggetto di specifica contestazione sub specie di violazione del principio di proporzionalità. 
Casomai, rileva la Sezione, l’esclusione della violazione dell’art. 7 l. n. 241/1990 consegue al fatto che di regola l’interessato riceve sostanziale comunicazione dell’avvio dei procedimenti sanzionatori a suo carico, previsti obbligatoriamente dalla legge, con la redazione del verbale di accertamento del fatto costituente illecito, che avviene in contraddittorio (o alla presenza) dello stesso e che ne costituisce il primo atto di avvio. 
Nel caso di specie, tuttavia, detto verbale di accertamento in realtà non è stato redatto, innestandosi il procedimento sanzionatorio amministrativo, per quanto già ampiamente specificato, in altro di natura penale. Il decreto ministeriale del 15 gennaio 2010, infatti, con il quale è stata irrogata la sanzione della chiusura dell’attività, richiama il verbale del 7 agosto 2007, ovvero l’atto con il quale è stata documentata l’attività di polizia giudiziaria del sequestro dei tabacchi lavorati esteri di contrabbando all’esito della perquisizione di iniziativa effettuata allo scopo. Pur volendo attribuire allo stesso - che peraltro riferisce della presenza di una persona di nazionalità cinese non identificata quale titolare dell’attività- valore (anche) di verbale di accertamento ai fini dell’avvio del procedimento sanzionatorio amministrativo accessorio sfociato nella chiusura del locale, ne è evidente la portata informativa al soggetto che gestiva l’attività a quel momento, non a tutti gli altri che nel tempo gli si sarebbero potuti avvicendare. 
In sintesi, l’intervenuto iato nella titolarità dell’azienda, ha interrotto anche il procedimento sanzionatorio, che per potere essere attivato nei confronti di un soggetto terzo, a qualunque titolo chiamato in causa, avrebbe dovuto ripartire dalla contestazione dell’addebito, ovvero dalla comunicazione dell’avvio del procedimento conseguita all’avvenuta contestazione ad altri. Venuto meno infatti il paradigma della l. n. 689/1981, non può che tornare a trovare applicazione quello generale di cui alla l. n. 241/1990. 
21. Le considerazioni di cui sopra rendono superfluo scrutinare il motivo di gravame fondato sulla asserita violazione del principio di proporzionalità, essendo l’entità della chiusura sperequata rispetto all’importo della somma con cui il responsabile ha estinto il reato di contrabbando. 
Pur ammettendo, infatti, la natura “accessoria” della sanzione amministrativa de qua, ciò non impone che nella determinazione della stessa debba effettuarsi esclusivamente un’analisi comparatistica degli esiti del procedimento penale, ben potendo l’Amministrazione competente motivare diversamente le ragioni della scelta effettuata, se del caso anche con riferimento all’opportunità di bilanciare l’esiguità della prima misura punitiva, con la maggior incisività deflattiva della seconda. 
22. Da quanto esposto, consegue l’accoglimento dell’appello con conseguente riforma della sentenza del -OMISSIS-e annullamento del decreto del Direttore generale dell’Aams di chiusura del pubblico esercizio all’insegna -OMISSIS-”. 
Le questioni vagliate esauriscono la vicenda sottoposta alla Sezione, essendo stati toccati tutti gli aspetti rilevanti a norma dell’art. 112 c.p.c. Gli argomenti di doglianza non espressamente esaminati sono stati, infatti, dal Collegio ritenuti non rilevanti ai fini della decisione e, comunque, inidonei a supportare una conclusione di segno diverso.
23. Le spese seguono la soccombenza e sono liquidate come da dispositivo. 
P.Q.M.
Il Consiglio di Stato in sede giurisdizionale (Sezione Seconda), definitivamente pronunciando sull'appello, come in epigrafe proposto, lo accoglie e, per l'effetto, in riforma della sentenza del T.A.R. per il -OMISSIS-, accoglie il ricorso n.r.g.384/2010 e annulla il decreto prot. n. -OMISSIS- di chiusura del pubblico esercizio all’insegna -OMISSIS-”. 
Condanna il Ministero dell’Economia e delle Finanze al pagamento delle spese di giudizio in favore dell’appellante, che liquida in euro 2.000,00 (duemila/00), oltre oneri accessori, se dovuti.
Ordina che la presente sentenza sia eseguita dall'autorità amministrativa.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196, e dell’articolo 10 del Regolamento (UE) 2016/679 del Parlamento europeo e del Consiglio del 27 aprile 2016, a tutela dei diritti o della dignità della parte interessata, manda alla Segreteria di procedere all'oscuramento delle generalità nonché di qualsiasi altro dato idoneo ad identificare l’appellante. 
Così deciso dalla Sezione Seconda del Consiglio di Stato con sede in Roma nella camera di consiglio del giorno 19 maggio 2020, tenutasi con modalità da remoto e con la contemporanea e continuativa presenza dei magistrati: 


Gianpiero Paolo Cirillo,	Presidente
Paolo Giovanni Nicolo' Lotti,	Consigliere
Giancarlo Luttazi,	Consigliere
Italo Volpe,	Consigliere
Antonella Manzione,	Consigliere, Estensore

Gianpiero Paolo Cirillo,	Presidente
Paolo Giovanni Nicolo' Lotti,	Consigliere
Giancarlo Luttazi,	Consigliere
Italo Volpe,	Consigliere
Antonella Manzione,	Consigliere, Estensore



IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Sanzioni – Sanzione accessoria – Rapporto con sanzione principale - Individuazione.
Sanzioni – Disciplina – Individuazione.
 
Sanzioni – Sanzione accessoria –Accertamento attribuibilità della condotta principale – Necessità.
Procedimento amministrativo – Comunicazione di avvio – Sanzioni amministrative – Non occorre.

 
      La sanzione accessoria, in quanto si aggiunge ad altra cd. “principale”, abbia essa natura penale o amministrativa, di regola ne segue le sorti; pertanto l’estinzione del procedimento che riguarda la prima, in assenza di esplicite indicazioni di senso opposto da parte del legislatore, incide anche sulla seconda; quanto detto non accade ove il concetto di “accessorietà” sia solo sinonimo di “aggiunta”, non di “correlazione strumentale”; ciò per scongiurare l’ipotetica violazione del principio del ne bis in idem, che vieta di assoggettare la medesima condotta ad un tempo ad una sanzione penale e ad una sanzione amministrativa: l’esistenza di un autonomo disvalore della medesima condotta in ragione della diversa angolazione dalla quale essa viene riguardata (ad esempio enfatizzando l’utilizzo strumentale dell’attività commerciale svolta), può imporre l’integrale valutazione giuridica del fatto anche sotto il profilo della conseguente punizione (1).
    La l. 24 novembre 1981, n. 689, che contiene i principi fondamentali in materia di illecito e sanzioni amministrative, si occupa espressamente solo delle sanzioni amministrative pecuniarie, salvo singole previsioni in materia di confisca e di sanzioni accessorie di natura diversa già previste per le originarie ipotesi di reato decriminalizzate; tuttavia le regole sostanziali individuabili all’interno dell’articolato normativo trovano applicazione ad ogni sanzione amministrativa in senso stretto, ancorché non pecuniaria, dovendosi prospettare una interpretazione evolutiva dell’art.20, comma 1, l. 24 novembre 1981, n. 689 che – nel solco del principio di legalità - resta norma di riferimento anche per le sanzioni amministrative non pecuniarie non derivanti dalla depenalizzazione; ciò a maggior ragione in relazione ai principi sulla attribuibilità del fatto e la responsabilità personale (2).

    La Corte di Strasburgo ha elaborato propri e autonomi criteri al fine di stabilire la natura “penale” o meno di un illecito e della relativa sanzione, dando alla stessa dizione un’accezione diversa da quella dell’ordinamento nazionale; ciò non implica un’indebita ingerenza nella scelta di politica criminale tra qualificazione di un fatto illecito come amministrativo o penale, rimessa al legislatore nazionale ma impone una valutazione estensiva del concetto per non sottrarlo ad alcuni ineludibili requisiti sostanziali, prima ancora che a precise garanzie procedurali; pertanto l’irrogazione di una sanzione “accessoria” o semplicemente “ulteriore” non può prescindere dall’accertamento quanto meno della attribuibilità della condotta principale al destinatario della stessa; lo iato che viene a crearsi in caso di subingresso in un’attività economica non può non comportare l’interruzione di tale sinallagma, salvo si dimostri la natura elusiva della cessione di azienda, che comunque non può essere semplicemente presunta, in assenza di qualsivoglia elemento indiziario della ritenuta fraudolenza  (3).

   Nel procedimento sanzionatorio la comunicazione di avvio del procedimento non è necessaria essendo essa assorbita dalla redazione del verbale di accertamento che presuppone già un contraddittorio in presenza e l’esplicitazione dei fatti ai quali l’effetto punitivo consegue ope legis; è evidente pertanto che ove tale adempimento non ci sia stato o non abbia interessato il soggetto destinatario della sanzione, non trovando applicazione le disposizioni di cui alla l. n. 689 del 1981, tornano ad applicarsi quelle della l. n. 241 del 1990  (4).

 
(1) La Sezione ha ricordato che la sanzione della chiusura di un esercizio commerciale per accertata violazione delle norme di cui al d.P.R. n. 43 del 1973 sul contrabbando di tabacchi lavorati esteri costituisce sanzione accessoria ad illecito penale perché accede alle eventuali e diverse sanzioni penali previste per la violazione delle norme dirette alla repressione del contrabbando (Cons. St., sez. IV, 28 aprile 2017, n. 1968; id. 29 novembre 2016, n. 5015). Essa consegue a queste ultime secondo un rapporto di causa-effetto, essendo rimessa alla discrezionalità dell'amministrazione soltanto la valutazione circa la durata della chiusura dell'esercizio, ovvero della sospensione della relativa licenza o autorizzazione (Cons. St., sez. IV, 1° giugno 2010, n. 3470). Il fatto tuttavia che le sia indifferente l’avvenuta estinzione (nel caso di specie per oblazione) del procedimento penale per l’illecito principale, in assenza di esplicite indicazioni da parte del legislatore, porta a pensare ad un’“accessorietà” nel senso della “aggiunta”, per ritenuto autonomo disvalore del fatto, non della “connessione”.
(2) L’art. 12, l. 24 novembre 1981, n. 689, sull’illecito amministrativo, include nel perimetro di applicazione della normativa solo le sanzioni (e conseguentemente, gli illeciti puniti con le stesse) pecuniarie, con ciò rischiando di svuotare sensibilmente la portata della riforma, finalizzata anche a dar vita ad un vero e proprio “codice” dell’illecito amministrativo. Per tale ragione, la dottrina pressoché unanime ha tentato da subito in vario modo di svalutare la portata delimitatrice della norma, seppur di difficile lettura, sottolineandone la pluralità di interpretazioni possibili, per addivenire ad una diversa ricostruzione in via interpretativa della rilevanza ratione obiecti della l. n. 689 del 1981. In particolare, si sono individuati all’interno dell’articolato normativo tre nuclei fondamentali: a) i principi in materia di tutela giurisdizionale (originariamente contenuti negli artt. 22-25, oggi riconducibili all’art. 6, d.lgs. 1° settembre 2011, n. 150, che si occupa in maniera esplicita delle sanzioni non pecuniarie; b) i principi sul procedimento (artt. 13-21); c) i principi sostanziali sull’illecito e la sanzione. Mentre le regole procedimentali, con l’esclusione secondo taluni dell’art. 13, invocato come modello generale per ogni caso di applicazione di una sanzione amministrativa, paiono attagliarsi solo a quelle pecuniarie; quelle sostanziali, pur con talune eccezioni (si pensi alla previsione della forbice edittale di cui all’art. 10 ovvero alle regole sulla prescrizione, che peraltro sono collocate nella sez. II del capo I, all’art. 28), non possono non trovare applicazione ad ogni sanzione amministrativa in senso stretto, ancorché non pecuniaria. Proprio le sanzioni non pecuniarie (abbiano le stesse natura principale o accessoria alle sanzioni pecuniarie) hanno ottenuto una marginale considerazione nell’economia dell’art. 20, l. 24 novembre 1981, n. 689, che è più intensamente concentrato sulla specifica sanzione non pecuniaria della confisca. Esso tuttavia deve interpretarsi in maniera non più confinata alle sanzioni amministrative non pecuniarie derivanti da depenalizzazione ma anche a quelle che sono tali ab origine. Interpretazione evolutiva di natura doverosa, in quanto consente di estendere i principi sostanziali sull’illecito e la sanzione –in special modo, attribuibilità, personalità e colpevolezza- a tutte le sanzioni amministrative non pecuniarie che abbiano i caratteri di generalità, afflittività e deterrenza profilati dalla giurisprudenza della Corte EDU in materia di “sanzioni sostanzialmente penali”.
 
(3) La giurisprudenza della Corte EDU in materia di “sanzioni sostanzialmente penali” conferma la necessità di riconoscere l’applicabilità di determinati principi ai casi di applicazione di misure afflittive previste in maniera generalizzata. Il fatto dunque che l’ordinamento nazionale non qualifichi una certa sanzione come “penale” non ne implica l’esclusione dal relativo perimetro secondo la diversa accezione data alla stessa ai sensi della Convenzione. La Corte EDU, per evitare la c.d. “truffa delle etichette”, impone di guardare al di là dell’inquadramento formale e ricercare la «realtà della procedura in questione» (Corte EDU, 27 febbraio 1980, caso 6903/75, Deweer v. Belgium, par. 44). Assume dunque rilievo la circostanza che la previsione sanzionatoria si rivolga ad una generalità di soggetti -non sia quindi una sanzione disciplinare- e che abbia un contenuto afflittivo e una funzione deterrente. Peraltro, secondo la costante giurisprudenza di Strasburgo, i due ultimi requisiti sopra richiamati sono tra loro alternativi e non cumulativi. Sicché, da un lato, la gravità (severità) può essere non necessaria, ove una sanzione abbia in sé stessa una inequivoca funzione deterrente e punitiva; dall’altro, entro certi limiti, anche una misura nella quale il carattere afflittivo non sia prevalente (o addirittura manchi), ma che abbia conseguenze gravi per il destinatario, può essere considerata di natura penale e, quindi, rientrare nell’ambito di applicazione dell’art. 6 CEDU (Corte EDU, 24 aprile 2012, caso n. 1051/06, Mihai Toma v. Romania, par. 26; id., 30 maggio 2006, caso n. 38184/03, Matyjec v. Polland, par. 58). Quanto poi all’art. 7, la Corte EDU è giunta a trarne, con la sentenza sull’affaire di Punta Perotti facendo leva sulla presenza del sintagma «persona colpevole» nelle versioni inglese e francese dell’articolo, la necessaria presenza di un criterio d’imputabilità soggettiva dell’illecito soggetto a sanzione penale (Corte EDU, sez. II, 20 gennaio 2009, caso n. 75909/01, Sud Fondi s.r.l. e altri c. Italia, par. 116). Per quanto qui di interesse, avuto riguardo ad una graduazione minimale dell’elemento soggettivo all’interno della fattispecie illecita, si è ritenuta sufficiente la coscienza e volontà della condotta, senza addivenire all’affermata necessità della pienezza della presenza del dolo o della colpa a seconda della tipologia dell’illecito; ma di certo senza neppure ammettere forme di responsabilità oggettiva per fatto di terzi, in alcun modo ricollegabile alla sfera di controllo del soggetto punito.
L’applicabilità alle sanzioni amministrative non pecuniarie dei principi generali rivenienti dalla l. n. 689 del 1981 risulta confermata anche dalla giurisprudenza costituzionale. Già con sentenza n. 196 del 2010 i giudici della Consulta, richiamando proprio la giurisprudenza della Corte di Strasburgo sull’interpretazione degli artt. 6 e 7 della CEDU, hanno affermato «il principio secondo il quale tutte le misure di carattere punitivo-afflittivo devono essere soggette alla medesima disciplina della sanzione penale in senso stretto». L’ipotetico utilizzo elusivo delle transazioni commerciali, pertanto, deve in qualche modo essere provato, ad esempio avuto riguardo alla sostanziale sovrapponibilità della compagine societaria tale da mettere in luce l’identità di fatto dei soggetti coinvolti. L’identità dell’attività, invece, è intrinseca nella transazione effettuata: nella legislazione commerciale, infatti, il subingresso ex se, per atto inter vivos o mortis causa, si caratterizza proprio per avere ad oggetto la stessa attività, sì da giustificare le semplificazioni procedurali nell’attivazione - rectius, prosecuzione dell’impresa senza soluzione di continuità- da parte del nuovo titolare, che non a caso nel complesso dei beni aziendali acquisiti, definitivamente o temporaneamente, deve poter annoverare anche l’avviamento. Né può essere condivisa la prospettazione che vorrebbe l’acquirente parte diligente in termini di acquisizione di notizie circa la sussistenza di procedimenti sanzionatori pendenti a carico del proprio dante causa: ammesso e non concesso, infatti, che esista una “certificazione” da parte delle Camere di commercio esaustiva al riguardo, non è dato capire in che modo l’acquirente, venuto a conoscenza degli esiti del procedimento penale, possa tutelarsi dalla ipotetica irrogazione, in un imprecisato futuro, della chiusura dell’esercizio. Ciò si risolverebbe finanche in una violazione del divieto di gold plating, pure di derivazione comunitaria, imponendo un onere aggiuntivo nelle transazioni finalizzate all’acquisto di un’azienda commerciale, al solo eventuale scopo di monetizzarne il rischio, in assenza peraltro di qualsivoglia indicazione normativa in tal senso.
(4) L’esclusione della violazione dell’art. 7, l. n. 241 del 1990 consegue al fatto che di regola l’interessato riceve sostanziale comunicazione dell’avvio dei procedimenti sanzionatori a suo carico, previsti obbligatoriamente dalla legge, con la redazione del verbale di accertamento del fatto costituente illecito, che avviene in contraddittorio (o alla presenza) dello stesso e che ne costituisce il primo atto di avvio. Trattasi di rilievo aggiuntivo rispetto all’affermazione in forza della quale trattandosi di atto vincolato, l’amministrazione non avrebbe potuto determinarsi diversamente, con la conseguente applicazione del richiamato art. 21 octies, l. n. 241 del 1990. L’intervenuto iato nella titolarità dell’azienda, tuttavia, interrompe anche il procedimento sanzionatorio, che per potere essere attivato nei confronti di un soggetto apparentemente terzo, a qualunque titolo chiamato in causa, deve ripartire dalla contestazione dell’addebito, ovvero dalla comunicazione dell’avvio del procedimento conseguita all’avvenuta contestazione ad altri direttamente responsabili. Venuto meno infatti il paradigma della l. n. 689 del 1981, non può che tornare a trovare applicazione quello generale di cui alla l. n. 241 del 1990.",Procedimento amministrativo
https://www.giustizia-amministrativa.it/web/guest/-/legittimazione-processuale-delle-associazioni-collettive-e-sindacato-giurisdizionale-sulla-discrezionalit-c3-a0-tecnica,"
Legittimazione processuale delle associazioni collettive e sindacato giurisdizionale sulla discrezionalità tecnica
","N. 01303/2022 REG.PROV.COLL.
N. 00556/2021 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale per la  Toscana
(Sezione Seconda)
ha pronunciato la presente
SENTENZA
sul ricorso numero di registro generale 556 del 2021, integrato da motivi aggiunti, proposto da Associazione Italia Nostra-Onlus in persona del legale rappresentante pro tempore, rappresentata e difesa dagli avvocati Matteo Ceruti e Tiziana Vigni, con domicilio digitale come da PEC da Registri di Giustizia; Comitato per la Tutela e la Difesa della Val D'Elsa in persona del legale rappresentante pro tempore, Bruno Bartalini, Enrico Bartalini, Fabio Bennati, Baldassare Daidone, Elena Alessandra Ferrari, Chiara Giani, Majnoni D'Intignano di Poggio Baldovinetti Pietro, Letizia Rapi, Cesare Tani, Santa Maria a Poneta di Violanti Susanna & C. S.a.s. in persona del legale rappresentante pro tempore, rappresentati e difesi dagli avvocati Matteo Ceruti, Daniele Granara e Tiziana Vigni, con domicilio digitale come da PEC da Registri di Giustizia; 

contro
- la Regione Toscana in persona del Presidente pro tempore della Giunta, rappresentata e difesa dall'avvocato Annamaria Delfino, con domicilio digitale come da PEC da Registri di Giustizia;- il Comune di Barberino Tavarnelle in persona del Sindaco pro tempore, rappresentato e difeso dall'avvocato Fausto Falorni, con domicilio digitale come da PEC da Registri di Giustizia e domicilio fisico eletto presso il suo studio in Firenze, via de' Pucci 4; - l’Agenzia Regionale per la Protezione Ambientale della Toscana-A.R.P.A.T. in persona del legale rappresentante pro tempore, non costituita in giudizio;

nei confronti
Distilleria Deta S.r.l. in persona del legale rappresentante pro tempore, rappresentata e difesa dagli avvocati Leonardo De Vecchi e Valentina Brovedani, con domicilio digitale come da PEC da Registri di Giustizia; 

per l'annullamento
con il ricorso introduttivo: 
- del decreto del Responsabile del Settore autorizzazioni ambientali della Direzione Ambiente ed energia della Regione Toscana n. 2582 del 19 febbraio 2021, avente ad oggetto l'aggiornamento dell'autorizzazione unica ambientale dello stabilimento della Distilleria DETA s.r.l. in Comune di Barberino Tavarnelle (FI), nonché per l'annullamento di ogni altro atto presupposto, collegato, inerente, conseguente e derivato ivi compresi, ove occorrer possa, i verbali delle riunioni ed i pareri espressi della conferenza di servizi, ivi comprese le riunioni del 15 luglio, 9 settembre e 6 ottobre 2020 nonché i pareri ARPAT - Dipartimento di Firenze tra cui la nota prot. 2020/0078824 del 16/11/2020;
- del permesso di costruire n. 2021/012 del 23/03/2021 rilasciato dal Comune di Barberino Tavarnelle (FI) alla soc. Deta s.r.l. per lavori di ""manutenzione straordinaria impianto di trattamento fumi e odori (emissioni E1) con integrazione e sostituzione di servizi tecnologici"", nonché dell'autorizzazione unica SUAP n. 21/017 del 23.03.2021 del Responsabile del servizio Area Ambiente, SUAP e SVEC del Comune di Barberino Tavarnelle (FI) e di ogni altro atto presupposto, collegato, inerente, conseguente e derivato ivi compresi, ove occorrer possa, i pareri e i verbali della Commissione edilizia comunale nn. 2021/03 e 2021/04;
con il ricorso per motivi aggiunti depositato il 31 maggio 2021: 
- del permesso di costruire n. 2021/012 del 23/03/2021 rilasciato dal Comune di Barberino Tavarnelle (FI) alla soc. Deta s.r.l. per lavori di ""manutenzione straordinaria impianto di trattamento fumi e odori (emissioni E1) con integrazione e sostituzione di servizi tecnologici"", dell'autorizzazione unica SUAP n. 21/017 del 23.03.2021 del Responsabile del servizio Area Ambiente, SUAP e SVEC del Comune di Barberino Tavarnelle, della controdeduzione all’osservazione prot. 5165/2021, della controdeduzione all’osservazione prot. 5099/2021 di ogni altro atto presupposto, collegato, inerente, conseguente e derivato ivi compresi, ove occorrer possa, i pareri e i verbali della Commissione edilizia comunale nn. 2021/03 e 2021/04.

Visti il ricorso, i motivi aggiunti e i relativi allegati;
Visti gli atti di costituzione in giudizio della Regione Toscana, del Comune di Barberino Tavarnelle e della Distilleria Deta S.r.l.;
Visti tutti gli atti della causa;
Relatore nell'udienza pubblica del giorno 19 ottobre 2022 il dott. Alessandro Cacciari e uditi per le parti i difensori come specificato nel verbale;
Ritenuto e considerato in fatto e diritto quanto segue.

FATTO
La società Distilleria Deta s.r.l., con sede legale in loc. Zambra del Comune di Barberino Tavarnelle, è titolare di Autorizzazione Unica Ambientale rilasciata dalla Regione Toscana con decreto dirigenziale n. 7707 del 12 agosto 2016, e successivamente aggiornata con i successivi decreti dirigenziali n. 11900/2016, n. 11110/2017, n. 2715/2020 e n. 15693/2020 con cui sono state introdotte prescrizioni specifiche per il parametro odore per l’emissione E1. L’autorizzazione è relativa all'attività di distillazione e lavorazione di vino, vinaccia di uva e feccia di vino per la produzione di distillati alcolici, grappe, brandy, vinaccioli per l’estrazione olio di semi e tartrato di calcio. L’impresa, con istanza presentata allo Sportello Unico per le Attività Produttive (nel seguito “Sportello Unico”) di Barberino Tavarnelle il 3 luglio 2020, ha chiesto l’aggiornamento dell’autorizzazione con modifica sostanziale relativamente alle emissioni in atmosfera, per un incremento della produzione della vinaccia da avviare alla lavorazione e il conseguente aumento della portata di emissione al punto E1 fino a 75.000 Nmc/h, e una durata dell'emissione pari a 300 gg/anno, oltre che lo spostamento fisico di quest'ultimo punto di emissione E1 con variazione della quota da 20 a 60 metri mediante la realizzazione di un nuovo camino dell'altezza, appunto, di 60 metri. 
Dopo un preavviso di rigetto e la presentazione di integrazioni e osservazioni scritte da parte dell’impresa, la conferenza dei servizi svolta il 6 ottobre 2020 si è conclusa da un lato, con l'affermazione che ""per ridurre le emissioni di polveri e la diffusione degli odori nell'abitato circostante non c'è altra soluzione se non quella di installare il nuovo elettrofiltro e di innalzare il camino di 60 metri"", e dall'altro, con l'approvazione della modifica sostanziale proposta dall’impresa con diverse prescrizioni. Ha fatto seguito il rilascio, da parte del Comune di Barberino Tavarnelle, del permesso di costruire 23 marzo 2021, n. 2021, per realizzare il nuovo camino alto 60 metri e da parte dello Sportello Unico dell’autorizzazione unica ambientale 23 marzo 2021, n. 21. 
I provvedimenti sono stati impugnati con il presente ricorso, notificato il 20 aprile 2021 e depositato il 3 maggio 2021, lamentando violazione di legge ed eccesso di potere sotto diversi profili.
Si sono costituiti il Comune di Barberino Tavarnelle, la Distilleria Deta e la Regione Toscana chiedendo la reiezione del ricorso.
Con ricorso per motivi aggiunti, notificato il 20 maggio 2021 e depositato il 31 maggio 2021, sono state formulate nuove censure avverso il permesso di costruire ed è stata richiesta la tutela cautelare. 
Con ordinanza 22 giugno 2021, n. 351, confermata con ordinanza del Consiglio di Stato 13 settembre 2021, n. 4932, è stata respinta la domanda cautelare.
All’udienza del 19 ottobre 2022 la causa è stata trattenuta in decisione.
DIRITTO
1. Nella controversia in esame, con il ricorso principale l’associazione Italia nostra ONLUS, il Comitato per la tutela della difesa della Val d’Elsa e diversi residenti proprietari di immobili e terreni nonché titolari di aziende agricole e agrituristiche della zona impugnano il decreto del Responsabile del Settore autorizzazioni ambientali della Direzione Ambiente ed energia della Regione Toscana 19 febbraio 2021, n. 2582, avente ad oggetto l’aggiornamento dell’autorizzazione unica ambientale dello stabilimento della distilleria DETA s.r.l. nel Comune di Barberino Tavarnelle, unitamente a tutti gli atti presupposti e conseguenti ivi compresi i verbali delle conferenze di servizi; i pareri espressi dall’Agenzia Regionale per la Protezione Ambientale della Toscana (nel seguito anche “agenzia”) e il permesso di costruire 23 marzo 2021, n. 2021, rilasciato alla controinteressata dal citato Comune. L’aggiornamento dell’autorizzazione ambientale ha ad oggetto una modifica sostanziale dell’autorizzazione alle emissioni in atmosfera consistente in un incremento della produzione (ossia della vinaccia da avviare alla lavorazione) ed il conseguente aumento della portata di emissione al punto E1 fino a 75.000Nmc/h e una durata dell'emissione pari a 300 gg/anno, oltre che lo spostamento fisico di quest'ultimo punto di emissione E1 con variazione della quota da 20 a 60 metri mediante la realizzazione di un nuovo camino dell'altezza, appunto, di 60 metri. Per quest’ultima è stato rilasciato il permesso di costruire oggetto anch’esso di gravame.
1.1 A dire dei ricorrenti, che a questo proposito formulano primo e secondo motivo di doglianza, nel caso di specie era necessario acquisire ulteriori atti di assenso rispetto all’autorizzazione unica ambientale come prescritto dall’articolo 4, commi 4 e 5, del d.p.r. 13 marzo 2013, n. 59, e dal punto 3.2, lett. b), delle Linee Guida per l’applicazione delle procedure in materia di autorizzazione unica ambientale approvate con deliberazione della Giunta Regionale Toscana 3 dicembre 2018, n. 1332. Il Comune ha espresso il 14 luglio 2020 parere non favorevole sulla compatibilità urbanistica dell’intervento di progetto di camino poiché contrasterebbe con l’articolo 48 delle Norme Tecniche di Attuazione del Regolamento Urbanistico Comunale, che per tale opera richiede una variante al piano attuativo. Tuttavia, nella successiva riunione del 9 settembre 2020 ha evidenziato che l’acquisizione dei titoli per i lavori di realizzazione delle opere esula dal procedimento di rilascio dell’autorizzazione unica ambientale anche qualora la loro costruzione sia considerata necessaria nell’ambito del rilascio della stessa. Sono quindi stati espulsi dall’istruttoria i profili urbanistico-edilizi ponendo in essere una scissione fra autorizzazione unica ambientale e permesso di costruire che avrebbe impedito una valutazione complessiva dell’intervento. Le valutazioni di ordine ambientale sottese al rilascio dell'autorizzazione alle emissioni, e anche dell’autorizzazione unica ambientale comprensiva di tale assenso, non potrebbero rimanere avulse da quelle di ordine urbanistico-edilizio stante la loro innegabile interconnessione reciproca. Si tratterebbe di un profilo non solo di ordine procedimentale ma anche sostanziale, giacché la conferenza di servizi svolta il 6 ottobre 2020 si è conclusa nel senso che ""per ridurre le emissioni di polveri e la diffusione degli odori nell'abitato circostante non c'è altra soluzione se non quella di installare il nuovo elettrofiltro e di innalzare il camino di 60 metri"". Tuttavia il rilascio dell’autorizzazione unica ambientale è stato disposto malgrado l’incertezza sull’effettiva realizzabilità dell’intervento edilizio quanto alla sua conformità alla disciplina urbanistica ed edilizia, e quindi sul rilascio del permesso di costruire indispensabile per il nuovo camino di emissione.
Con terzo motivo i ricorrenti lamentano violazione della normativa in materia di industrie insalubri di cui all’articolo 216 del Regio decreto 27 luglio 1934, n. 1265-Testo Unico delle Leggi Sanitarie. Le distillerie compaiono nell’elenco di cui al decreto del Ministero della Sanità 5 settembre 1994 tra le industrie insalubri di prima classe e quindi il loro esercizio, a dire dei ricorrenti, è subordinato all’assenso del Sindaco del Comune di ubicazione. Tuttavia alcun assenso sindacale risulta essere stato acquisito.
Con quarto motivo deducono che il vigente ""PRQUA-Piano Regionale di Qualità dell'Aria Ambiente"" della Regione Toscana, approvato dal Consiglio regionale con deliberazione n. 72 del 18 Luglio 2018, all'Allegato 2 (""Documento tecnico con determinazione di valori limite di emissione e prescrizione per le attività produttive""), al § 4 detta prescrizioni riferite alle ""Altezze dei camini"" prevedendo in termini molto chiari che ""l'altezza dei camini non deve in nessun caso essere considerata elemento sostitutivo di possibili soluzioni di contenimento delle emissioni inquinanti, quali modifiche al ciclo produttivo, sostituzione di materie prime e adozione di impianti di abbattimento"". Proprio questo, a dire dei ricorrenti, sarebbe avvenuto con il rilascio dell’autorizzazione unica ambientale impugnata che reca la prescrizione del camino di emissione E1 alto 60 metri, individuata come soluzione per il ""contenimento"" di polveri e di odori nell'abitato. Nel caso di specie risultavano ipotizzabili soluzioni alternative per mitigare le emissioni inquinanti dello stabilimento, indicate anche nella relazione tecnica che i ricorrenti hanno depositato tra cui le seguenti:
- non immettere i vapori e i fumi di combustione nello stesso camino, utilizzando un ""filtro a maglie"" per abbattere le polveri; 
- abbassare la temperatura di combustione delle caldaie;
- condensare i vapori con conseguente riduzione di parte degli odori e evitare così la formazione del tipico pennacchio in cima al camino;
- aggiungere un sistema di ""post combustione"";
- utilizzare (per essiccare le buccette) un sistema a vapore surriscaldato il quale abbatterebbe in modo considerevole gli odori presenti.
Oltretutto il problema potrebbe essere risolto alla radice eliminando le buccette dal processo di combustione ed essiccazione, essendo queste importanti materie prime per impianti di compostaggio, biodigestori e impianti per la generazione di gas pirolitico. 
Con quinto motivo i ricorrenti si dolgono che nell’istruttoria tecnica siano state regolamentate le sole emissioni inquinanti dichiarate dall’impresa senza valutare altri inquinanti che possono essere emessi dall’impianto di cui si tratta. La caldaia è alimentata a biomasse e quindi possono formarsi composti chimici ad alta tossicità e cancerogeni come gli idrocarburi policiclici aromatici (IPA). Questi si producono non direttamente nella camera di combustione ma immediatamente a valle, nella corrente aeriforme dei fumi a partire da molecole precursori prodotte direttamente da una combustione inefficiente. Da tanto deriverebbe la necessità di adottare camere di post combustione ma questa soluzione impiantistica non è stata valutata e, comunque, non è stata imposta: pertanto, un camino con altezza pari a 60 metri in assenza di post-combustore che minimizzi i precursori delle sostanze tossiche potrebbe costituire un “reattore” che contribuisce al processo di formazione delle sostanze tossiche, finendo col produrre un impatto ambientale più elevato dell’attuale camino alto 20 metri.
Con sesto motivo i ricorrenti lamentano che il limite delle emissioni odorigene derivanti dal camino E1 sono definite in 3.400 uoE/mc non solo nel periodo transitorio, ma anche a regime, e contestano la relativa procedura poiché non era consentita l’esternalizzazione sotto il profilo procedimentale del parere dell’Agenzia 16 novembre 2020 e saremmo in presenza di una contraddittorietà intrinseca in quanto la determinazione della conferenza conclusiva dei servizi svolta il 6 ottobre 2020 fu di mantenere il limite a regime di 2.500 uo/mc, mentre i 3.400 uo/mc dovevano interessare solo la fase transitoria. L’aumento dei limiti sarebbe carente di motivazione e si porrebbe in contraddittorietà con la precedente manifestazione di volontà espressa dalla stessa autorità di controllo con la precedente autorizzazione unica ambientale di cui all’esternazione dirigenziale 5 ottobre 2020, n. 15693.
Con settimo motivo si dolgono che l’emissione del camino E1 deriva da un impianto che è al contempo di combustione delle buccette e di essiccazione delle stesse. Il ricordato ""PRQUA-Piano Regionale di Qualità dell'Aria Ambiente"" della Regione Toscana, al punto 2 dedicato “impianti di essiccazione” dell’Allegato 2 alla Parte Seconda dell’Allegato 2, stabilisce che per i valori limite di emissione per questi impianti si deve fare riferimento a quelli dell’Allegato 1. Tale ultimo Allegato 1 del PRQUA contiene i “valori limite per tipologie di sostanze inquinanti” prevedendo per l’inquinante polveri (al punto 6.1. “Emissioni canalizzate”) un valore di emissione di 10 mg/Nmc. L’autorizzazione unica n. 2582/2021 qui impugnata stabilisce invece per le Polveri il valore limite di emissione (VLE) ben più elevato di 50 mg/Nmc, il che violerebbe il principio del rispetto dei piani regionali sulla qualità dell'aria stabilito nel primo periodo dell’art. 271, comma 5, del d.lgs. 3 aprile 2006, n. 152.
Con ottavo motivo i ricorrenti lamentano che lo studio diffusionale di polveri e odori che la Regione ha chiesto all’azienda preliminarmente al rilascio dell’autorizzazione presenterebbe notevoli carenze tecniche, poichè la mancanza di dati anemometrici specifici della zona in cui è ubicato l’impianto avrebbe invalidato l’approccio modellistico utilizzato.
Con nono motivo deducono che l’autorizzazione impugnata sia stata emessa in variante sostanziale dell'autorizzazione alle emissioni dello stabilimento in esame, in ragione del più che raddoppio del carico emissivo (da 35.000 nmc/h a 75.000 nmc/h) oltreché dei giorni di lavorazione (da 150 a 300 giorni lavorativi/anno). Tuttavia gli elaborati presentati per l'autorizzazione non fornirebbero elementi precisi di questo considerevole aumento di potenzialità dell'impianto, né in termini di combustibile e di materia prima utilizzata né di prodotto finito, in violazione del contenuto minimo della domanda di autorizzazione prescritto dalla normativa statale e regionale (art. 269, comma 2, del d.lgs. 152/2006 e modello di domanda di cui alla deliberazione regionale 905/2015).
Con decimo motivo deducono che i profili di illegittimità di cui al primo motivo comportano l’illegittimità anche del permesso di costruire n. 2021/012 e dell'autorizzazione unica n. 21/017 rilasciati dal Comune di Barberino Tavarnelle alla società controinteressata per la realizzazione del nuovo camino di emissione alto 60 metri, in ragione della scissione procedimentale e provvedimentale tra autorizzazione unica ambientale da un lato, e permesso di costruire dall'altro. 
Con motivo undicesimo lamentano che la scissione tra l’aspetto autorizzativo e quello edilizio per il rilascio del permesso di costruire avrebbe avuto l’effetto di condizionare il procedimento per il rilascio del secondo, essendo stata posticipata ogni valutazione sulla conformità dell’intervento alla disciplina edilizia locale al successivo rilascio del permesso stesso. 
Con motivo dodicesimo deducono che il permesso di costruire sarebbe invalidato anche dalla mancanza di un’istruttoria comunale sulla nocività dell’industria insalubre nonostante l’articolo 42 delle Norme Tecniche di Attuazione del Regolamento Urbanistico Comunale, con riferimento alle zone aventi carattere esclusivamente industriale, artigianale e commerciale prescriva che ""le attività classificate insalubri non devono recare comunque alcun danno alla salute del vicinato; pertanto, la verifica da parte dell’amministrazione comunale della prova di non nocività deve essere svolta in concreto, con la specifica valutazione dei metodi e cautele rispettate dal gestore, altrimenti, qualora tale riscontro manchi o sia generico, si vanifica la possibilità di dimostrazione della non nocività"".
Con il ricorso per motivi aggiunti vengono formulati nuove censure avverso il permesso di costruire. 
I ricorrenti lamentano che nel Regolamento Urbanistico oggi vigente (approvato con le deliberazioni n. 8 del 3 aprile 2014 e n. 28 del 21 luglio 2015) l’area interessata è classificata come “Zona omogenea D”. L’art. 42 del Regolamento individua la zona D3/1 “Distilleria Deta” e rinvia, per la relativa disciplina, all’art. 48. Quest’ultimo subordina l’attuazione degli interventi nell’area a un “Piano di recupero di iniziativa privata”. Poiché gli interventi edilizi nella zona D3/1 sono subordinati all’approvazione di un piano di recupero, la disciplina dell’art. 48 ha perso efficacia a seguito della decorrenza del termine quinquennale stabilito dal comma 6 dell’art. 55 della L.R. n. 1/2005 (analoga previsione è oggi contenuta nel comma 11 dell’art. 95 della L.R. n. 65/2014), ai sensi del quale le previsioni del Regolamento Urbanistico subordinate a piani attuativi di iniziativa privata perdono efficacia “allorché entro cinque anni non sia stata stipulata la relativa convenzione”. L’area interessata, quindi, è priva di disciplina urbanistica e nelle aree non pianificate, ai sensi dell’articolo 105, comma 2, della L.R. n. 65/2014 sono consentiti esclusivamente interventi di manutenzione ordinaria e straordinaria, restauro e risanamento conservativo senza mutamento delle destinazioni d’uso o aumento del numero di unità immobiliari. Il progetto della ricorrente consiste nella dismissione dell’attuale impianto con successiva installazione di un camino sostitutivo di quello attuale (alto 20 metri) con altro alto 60 metri. Si tratterebbe secondo l’Amministrazione di opere qualificabili come impianti tecnologici ma a dire dei ricorrenti, il Comune avrebbe ricondotto il nuovo camino nella categoria dei volumi tecnici senza svolgere adeguata istruttoria sulla natura reale dell’intervento. Nel caso di specie l’impianto non è di modeste dimensioni visto che si tratta di un camino alto 60 metri; non sarebbe necessario alle esigenze tecnico funzionali del complesso industriale e la sua configurazione precede l’intervento edilizio. L’opera dovrebbe invece essere qualificata come nuova costruzione, non ammissibile nella zona interessata.
La conclusione non cambierebbe anche se si ritenesse che la disciplina degli artt. 42 e 48 delle N.T.A. del Regolamento Urbanistico Comunale fosse tuttora efficace poiché in questo caso, infatti, un intervento di nuova costruzione presupporrebbe comunque l’approvazione di un piano di recupero.
Deducono inoltre i ricorrenti che l’intervento progettato dalla controinteressata è funzionale ad una implementazione del ciclo produttivo prevede un aumento dei giorni lavorativi e delle quantità produttive e per questa ragione, la costruzione del camino inciderebbe sugli standard urbanistici della zona. Non si tratta, infatti, di un “ammodernamento” dell’impianto preesistente ma della realizzazione di un’opera indispensabile ad una radicale trasformazione del ciclo produttivo e, quindi, dello stabilimento della controinteressata.
A loro dire, poi, qualora si ritenesse (come invece il Comune ha escluso) che il Piano di recupero n. 11/2003 fosse tutt’ora efficace nonostante la decorrenza del termine di dieci anni dalla sua approvazione, l’intervento sarebbe illegittimo anche per contrasto con tale Piano. Alla scadenza del Piano attuativo, infatti, “permane l'obbligo di osservare nella costruzione di nuovi edifici e nella modificazione di quelli esistenti gli allineamenti e le prescrizioni di zona stabiliti dal piano attuativo” (art. 68, comma 4, L.R. n. 1/2005) e sulla base di questo la nuova ciminiera sarebbe legittima perché ai sensi dell’art. 6 delle NTA del Piano di Recupero, gli interventi edilizi “dovranno avere caratteristiche architettoniche tali da consentire l’integrazione col complesso edificato esistente”.
1.2 Le difese delle resistenti eccepiscono difetto di legittimazione e di interesse a ricorrere in capo ai ricorrenti. 
Quanto alla posizione di Italia Nostra eccepiscono che la sua legittimazione sussisterebbe ove si denunciasse la violazione di interessi a rilevanza ambientale e non urbanistico-edilizia, e a condizione che non si tratti di vizi a carattere meramente procedurale. Gli effetti pregiudizievoli lamentati avrebbero, nel caso di specie, essenzialmente carattere patrimoniale sia per quanto riguarda lo svolgimento delle attività imprenditoriali, sia per quanto riguarda la lamentata diminuzione del valore degli immobili.
In relazione al Comitato per la tutela e la difesa della Val d’Elsa, le parti resistenti eccepiscono che non presenterebbe i requisiti richiesti dalla giurisprudenza ai fini della legittimazione processuale dei portatori di interessi collettivi poiché dal suo statuto, peraltro privo di data certa, risulta che si è costituito non prima del 18 gennaio 2021 e quindi non presenta i caratteri dell’attività protratta nel tempo, anzi, la collocazione temporale della sua costituzione, riferita ad un momento in cui i procedimenti amministrativi di cui si discute erano prossimi alla conclusione, indurrebbe a ritenere che sia stato formato con lo scopo di contestare i provvedimenti rilasciati in favore della controinteressata.
I ricorrenti restanti, persone fisiche e società, non dimostrerebbero poi né di avere proprietà immobiliari nelle vicinanze dell’area né di avere con quest’ultima uno stabile collegamento diverso e, comunque, non fornirebbero prova del pregiudizio asseritamente subito. 
La difesa comunale eccepisce poi che i ricorrenti hanno impugnato il decreto regionale n. 2582/2021 ma non anche l’autorizzazione unica dello Sportello Unico 4 marzo 2021, n. 21/04, rilasciata dal Comune, che costituirebbe l’atto conclusivo del procedimento rispetto al quale il precedente provvedimento regionale avrebbe natura di atto endoprocedimentale. L’omessa impugnazione della seconda determinerebbe inammissibilità dell’impugnazione dell’atto regionale con conseguente inoppugnabilità della determinazione amministrativa che ha valutato la necessità di realizzare la canna fumaria alta 60 metri.
Il Comune eccepisce ancora inammissibilità dell’impugnazione poiché cumula l’autorizzazione unica ambientale e il permesso di costruire e i motivi dell’impugnazione riguardano in parte l’uno, in parte l’altro provvedimento senza però che l’annullamento del primo comporti anche caducazione dell’altro. L’impugnazione sarebbe inammissibilmente stata proposta in via cumulativa avverso due provvedimenti emanati all’esito di due procedimenti autonomi e distinti.
La difesa della controinteressata si associa a quest’ultima eccezione e, inoltre, eccepisce difetto di giurisdizione del Giudice Amministrativo a favore del Giudice Ordinario sulla base dell’effettiva situazione giuridica vantata dai soggetti ricorrenti, le cui proprietà sarebbero asseritamente disturbate dalle emissioni dell’impianto di distilleria. Eccepisce anche che i ricorrenti vanterebbero posizioni diverse tra loro e, pertanto, non sussisterebbero i presupposti per l’impugnazione collettiva.
Nel merito, le difese delle resistenti replicano tutte puntualmente alle deduzioni dei ricorrenti.
2. In via preliminare deve essere respinta l’eccezione di difetto di giurisdizione poiché nella presente controversia i ricorrenti non fanno valere un (asserito) diritto soggettivo alla tutela della salute, bensì il loro interesse legittimo al corretto esercizio del potere da parte delle Amministrazioni intimate nella fattispecie in esame. La prospettazione è corretta poiché l’azione amministrativa non si è svolta in carenza di potere o in via meramente fattuale, ma si è concretata nell’esercizio di poteri attribuiti e riconosciuti dall’ordinamento, che i ricorrenti asseriscono essere stati scorrettamente esercitati, i quali hanno la funzione di contemperare tra loro il diritto di iniziativa economica della ricorrente e i diritti alla salute e dominicale dei ricorrenti. La contestazione non cade su un agire amministrativo direttamente impattante su un diritto soggettivo asseritamente leso, ma in ordine all’esercizio (asseritamente illegittimo) di attribuzioni pubblicistiche che sono assegnate dall’ordinamento alle Amministrazioni intimate ai fini sopracitati, delle quali si contesta l’esplicazione in maniera non corretta. In ultima analisi, la posizione dedotta in giudizio è quella dell’interesse legittimo poiché l’azione amministrativa si è svolta attraverso un procedimento, con spendita di discrezionalità, e i provvedimenti in esame hanno carattere conformativo e non meramente accertativo di una situazione fattuale, essendo essi stessi creatori del fatto e non limitandosi ad accertarne l’esistenza e le caratteristiche ai fini della produzione delle conseguenze legislativamente previste. Nel caso in esame la legge non determina direttamente e immediatamente le conseguenze derivanti da un determinato fatto ma attribuisce alle Amministrazioni competenti il potere di regolamentare la situazione fattuale, esercitando attività autoritativa e conformativa delle situazioni giuridiche di coloro con cui entra in contatto. Ciò che viene contestato è il cattivo esercizio di questa attività, che incide su una situazione di interesse legittimo al suo corretto svolgimento chiamando in causa, quindi, ai fini della risoluzione delle relative controversie, la giurisdizione del Giudice Amministrativo.
3. Occorre ora affrontare le eccezioni con cui le difese delle parti resistenti contestano la legittimazione ad agire dei ricorrenti.
3.1 Principiando dalla posizione del Comitato per la Tutela e la Difesa della Val D'Elsa, l’eccezione postula la ricostruzione e l’individuazione del concetto di “interesse collettivo”.
Per lungo tempo l’interesse legittimo è stato visto in chiave essenzialmente individuale e legato alla tutela di posizioni che il singolo individuo fa valere nei confronti della pubblica amministrazione. La giurisprudenza, attraverso un’interpretazione evolutiva, ha aperto la strada alla tutela di posizioni facenti capo non ad una singola persona ma ad una sommatoria di soggetti. 
L’interesse legittimo riguarda una posizione di vantaggio personale e differenziata e il problema affrontato si è concretato nell’individuare quale potesse essere il soggetto cui faccia capo un interesse diffuso in un determinato ambito sociale. In linea teorica e astratta anche gli interessi diffusi possono essere compresi nel più ampio genere dell’interesse legittimo alla luce, specialmente, dell’art. 2 della Costituzione il quale riconosce i diritti inviolabili delle persone anche nelle formazioni sociali; ai fini processuali occorreva però individuare un meccanismo attraverso il quale detto interesse si materializzasse in capo ad un soggetto determinato cui potesse essere riconosciuta la legittimazione ad agire (e a resistere) in giudizio. Ciò è avvenuto mediante l’individuazione di organismi qualificati che agiscono statutariamente per la tutela di detti interessi. In quel momento l’interesse diffuso facente capo a ciascun membro del gruppo si individualizza in capo ad un’organizzazione che agisce a sua tutela e diviene così portatrice di una posizione differenziata, la quale può legittimarla ad impugnare i provvedimenti amministrativi e ad opporsi ad azioni del pubblico potere lesive di detta posizione. L’interesse legittimo collettivo si materializza quindi come posizione pertinente ad una pluralità di soggetti costituenti categoria o gruppo omogeneo, e organizzato per realizzare i propri fini. Si distingue dall’interesse diffuso poiché quest’ultimo, pur essendo anch’esso superindividuale, non fa capo ad una pluralità determinata di individui costituente un’organizzazione.  
Nasce però, a questo punto, la necessità di elaborare criteri atti a individuare quali siano gli organismi collettivi legittimati a ricorrere avverso i provvedimenti lesivi degli interessi di cui sono portatori. La problematica ovviamente non riguarda gli enti esponenziali previsti dalla legge, quali ad esempio i Comuni che per previsione legislativa sono deputati a tutelare gli interessi della loro comunità territoriale, e altrettanto dicasi per gli ordini e collegi professionali relativamente agli appartenenti ai rispettivi gruppi professionali. 
Nel corso del tempo sono stati individuati diversi criteri a tale scopo. 
Dapprima si è fatto riferimento al possesso della personalità giuridica, ma questo criterio è stato presto abbandonato poiché determinava discriminazioni tra enti riconosciuti e non riconosciuti mentre anche gli enti di mero fatto, come i comitati o le associazioni non riconosciute, ben possono farsi portatori della tutela di interessi collettivi. 
Si è quindi fatto riferimento al criterio della partecipazione procedimentale, ma anche questo è stato abbandonato poiché la partecipazione, in determinati casi, è prevista non a fini di tutela di un determinato bene ma nei termini di un apporto collaborativo a favore dell’amministrazione procedente. Non sussiste cioè un’automatica equazione tra partecipazione procedimentale e legittimazione ad agire. 
Il criterio oggi vigente è quello della rappresentatività che deve essere desunta da: a) previsioni statutarie dell’ente, b) stabile assetto organizzativo, c) stabile collegamento con l’interesse che si assume leso. 
A questo si aggiunge il secondo criterio del riconoscimento legislativo. In diversi casi è infatti il legislatore ad operare una legittimazione ex lege a favore di determinate organizzazioni per la tutela di interessi collettivi, come avvenuto per le organizzazioni non governative che promuovono la protezione dell'ambiente che sono riconosciute ai sensi dell’art. 13 della legge 8 luglio 1986, n. 349. 
La legittimazione processuale delle organizzazioni collettive si basa quindi su due criteri alternativi: riconoscimento legislativo o collegamento territoriale congiunto a stabilità ed effettiva rappresentatività della comunità cui fa capo l’interesse asseritamene leso. 
La giurisprudenza più recente si mantiene coerente con queste coordinate, stabilendo che “L'interesse diffuso è una situazione giuridica autonoma che si trova allo stato fluido, “diffusa” tra più soggetti e, per questa ragione, “adespota”, cioè priva di un effettivo titolare, e può essere azionata in giudizio da un ente collettivo in capo al quale si riconosce la legittimazione ad agire per far valere un “interesse proprio”. Il processo di differenziazione dell'interesse diffuso mediante l'attribuzione della sua titolarità ad un ente collettivo può avvenire mediante un riconoscimento legislativo espresso ovvero alla stregua di una previsione legislativa implicita (cd. doppio binario), la quale tuttavia richiede che l'ente sia comunque in possesso dei seguenti requisiti cumulativi tipizzati dalla giurisprudenza: i ) il fine di tutelare tale interesse sia stabilito dallo statuto; ii ) l'ente abbia una certa dose di rappresentatività ed una organizzazione stabilmente finalizzata a tutelare tale interesse; iii ) l'interesse diffuso abbia connotati di sostanziale “omogeneità” tra i soggetti che compongono la “comunità” (C.d.S. VI, 26 gennaio 2022 n. 530; T.A.R. Puglia-Lecce I, 29 settembre 2011 n. 1665). Ancora, la concreta rappresentatività delle associazioni ambientaliste va accertata con riguardo alla sussistenza di tre presupposti: gli organismi devono perseguire statutariamente in modo non occasionale obiettivi di natura ambientale, devono possedere un adeguato grado di rappresentatività e stabilità e devono avere un'area di afferenza ricollegabile alla zona in cui è situato il bene a fruizione collettiva che si assume leso (T.A.R. Friuli-Venezia Giulia I, 5 luglio 2021 n. 208).
Facendo applicazione al caso concreto di questi principi, è da dire che il Comitato si è costituito solo il 18 gennaio 2021 e, pertanto, non presenta il requisito dello stabile collegamento territoriale necessario affinché assuma legittimazione al ricorso, in quanto radicato nel territorio. La legittimazione di un comitato si radica su tre elementi: adeguato grado di rappresentatività; collegamento stabile con il territorio di riferimento e azione dotata di apprezzabile consistenza, anche tenuto conto del numero e della qualità degli associati. Inoltre occorre che l'attività del comitato si sia protratta nel tempo e che, quindi, il comitato non nasca in funzione dell'impugnativa di singoli atti e provvedimenti (C.d.S. IV, 7 settembre 2022 n. 7799; T.A.R Toscana II, 23 marzo 2022 n. 372; T.A.R Liguria II, 10 febbraio 2017 n. 95). E’ quanto invece accaduto nel caso di specie, ove la recentissima costituzione del comitato lascia facilmente presumere, come correttamente eccepito dalle resistenti, che si sia costituito proprio in funzione della, e avverso la, emanazione degli atti di cui è causa senza presentare quel lasso temporale minimo di operatività che possa qualificarlo come rappresentativo degli interessi della collettività che pretende di rappresentare. Il Comitato deve quindi essere estromesso dal processo per difetto di legittimazione attiva. 
3.2 Quanto ai ricorrenti in proprio, secondo la relazione dagli stessi prodotta in atti le loro proprietà sono situate ad una distanza dalla distilleria oscillante tra un minimo di metri 700 e metri 2200. In linea astratta possono quindi essere incisi da emissioni odorigene scaturenti dall’impianto della controinteressata poiché a seconda della direzione dei venti, non si può escludere che le stesse cagionino loro fastidi e minino la fruizione delle loro proprietà. Deve perciò essere affermata la loro legittimazione ad impugnare i provvedimenti epigrafati per ragioni connesse alla tutela ambientale. Non altrettanto vale, invece, con riguardo al ricorso per motivi aggiunti con cui si contesta il titolo edilizio rilasciato per l’innalzamento del camino sotto profili specificamente edilizi, poiché in tal caso manca il requisito dello stabile collegamento, inteso come vicinanza spaziale, tra le loro proprietà e quella della controinteressata, che costituisce presupposto indefettibile per la legittimazione ad agire in materia edilizia. Tale presupposto è il criterio che differenzia la posizione del “vicino” da quella del quivis de populo ed è idoneo a qualificarla nei termini dell’interesse legittimo, differenziandola dal generico interesse al rispetto della legalità proprio di ciascun consociato e che costituisce un interesse di fatto (C.d.S. A.P. 9 dicembre 2021 n. 22).  La distanza fisico spaziale dei fondi dei ricorrenti da quello interessato alla sopraelevazione del camino esclude la loro legittimazione ad agire sotto i profili urbanistico-edilizi, poiché la loro posizione non si distingue da quella dell’interesse, non differenziato né qualificato, al rispetto della legalità da parte della Pubbliche Amministrazioni.
3.3 L’associazione Italia Nostra, in base all’articolo 1 del proprio statuto, ha lo scopo di concorrere a tutelare e valorizzare il patrimonio storico, artistico e naturale italiano. Esulano invece dei suoi scopi sociali le controversie nelle quali vengano in rilievo problematiche specificatamente edilizie, prive di risvolti e conseguenze ambientali. Anch’essa è quindi legittimata unicamente al ricorso principale, che ha ad oggetto contestazioni sotto profili ambientalistici ai provvedimenti impugnati, e non alla proposizione del ricorso per motivi aggiunti con cui si censura sotto profili squisitamente edilizi il titolo rilasciato per l’innalzamento del camino.
Da tali considerazioni segue che il ricorso per motivi aggiunti deve essere dichiarato inammissibile per carenza di legittimazione di tutti i ricorrenti, e la controversia deve proseguire per l’esame del ricorso principale con riguardo solamente all’Associazione Italia Nostra e ai ricorrenti in proprio.
4. Il ricorso principale, su cui si concentra ora la controversia, è infondato e pertanto il Collegio prescinde dall’esame delle ulteriori eccezioni formulate dalle resistenti.  
4.1 Sono infondati i motivi primo, secondo e undicesimo, che possono essere trattati congiuntamente in quanto involgono la stessa problematica.
Nel caso di specie è applicabile l’autorizzazione unica di cui al d.P.R. 13 marzo 2013, n. 59, istituto che comprende nel suo ambito di applicazione le categorie di imprese di cui all’art. 2 del decreto del Ministero della Attività produttive 18 aprile 2005 ovvero microimprese, piccole imprese e medie imprese. Esso non sostituisce tutti i titoli necessari alla realizzazione di un’opera ma unicamente quelli indicati all’art. 3 del medesimo decreto tra cui non è compreso il titolo edilizio, per il quale occorre attivare uno specifico procedimento. Anche le Linee guida regionali per l’applicazione delle procedure in materia di autorizzazione unica ambientale, approvate con deliberazione di Giunta 3 dicembre 2018, n. 1332, distinguono due categorie di procedimenti a seconda che sia necessario acquisire solo l’autorizzazione unica ambientale o, oltre a questa, anche altri atti di assenso. In quest’ultimo caso compete allo Sportello Unico convocare la conferenza di servizi mentre la Regione svolge la funzione di coordinamento dei soggetti competenti in materia ambientale, anche mediante la conferenza di servizi istruttoria. Poiché la controinteressata ha presentato istanza di modifica sostanziale dell’autorizzazione unica ambientale senza chiedere ulteriori titoli è stata convocata la conferenza di servizi da parte della Regione, nel corso della quale è emersa la necessità di richiedere un titolo edilizio per innalzare il camino. Ma l’acquisizione di quest’ultimo era estraneo al procedimento di rilascio dell’autorizzazione unica ambientale e, pertanto, correttamente la questione è stata rinviata al soggetto competente in materia edilizia, ovvero il Comune di Barberino Tavarnelle. Nella prospettazione dei ricorrenti la questione edilizia avrebbe dovuto essere oggetto di valutazione nell’ambito del procedimento per la modifica dell’autorizzazione ambientale. La tesi non può essere accolta poiché ciò avrebbe comportato un aggravio procedimentale e anche un difetto di competenza, essendo chiamate a decidere sulla questione edilizia Amministrazioni che non possiedono attribuzioni in materia.
La lettura dell’intervento del rappresentante comunale alla conferenza di servizi svolta il 6 ottobre 2020 (pag. 4, secondo capoverso, del verbale della conferenza) evidenzia del resto che non vi era alcuna incertezza sulla realizzazione dell’opera di innalzamento del camino, ma solo sulla tempistica della stessa.
I motivi devono quindi essere respinti e con esso anche il motivo decimo con cui si deduce l’illegittimità derivata del permesso di costruire n. 2021/012 e dell'autorizzazione unica n. 21/017 rilasciati dal Comune di Barberino Tavarnelle alla società controinteressata per la realizzazione del nuovo camino di emissione.
4.2 Il terzo motivo è infondato poiché l’impianto produttivo di cui si tratta già esiste da anni sul territorio ed è ubicato in zona a destinazione industriale. Per tali motivi non è applicabile ad esso il divieto previsto dall’art. 216 del R.d. n. 1265/1934; ai sensi dell’ultimo comma di questa norma l’obbligo di avviso al Sindaco affinché, in qualità di autorità sanitaria comunale, possa valutare le opportune cautele da disporre è previsto solo per le nuove attivazioni di industrie insalubri di prima classe.
4.3 I motivi da quinto a settimo involgono problematiche similari e vengono quindi trattati congiuntamente.
I motivi sono infondati.
Ai fini della loro trattazione è necessario esaminare il concetto di discrezionalità tecnica.
4.3.1 Si parla di discrezionalità tecnica con riferimento ai casi in cui l’esame di fatti o situazioni rilevanti per l’azione amministrativa comporta l’utilizzo di cognizioni tecniche specialistiche, la cui applicazione non garantisce un risultato univoco. Questa forma di discrezionalità non implica una comparazione tra l’interesse pubblico e gli interessi secondari ma l’applicazione di scienze tecniche al caso concreto. 
La discrezionalità tecnica deve essere distinta dall’accertamento tecnico nel quale, invece, trovano applicazione scienze esatte che consentono di arrivare ad un risultato univoco. La prima si caratterizza perché la sua applicazione ai casi concreti può portare a risultati diversi, egualmente apprezzabili, in quanto le sue conclusioni sono caratterizzate dalla opinabilità. 
La giurisprudenza si è interrogata a lungo sulla sindacabilità in sede giudiziaria della discrezionalità tecnica. 
La tesi tradizionale propendeva per la sua non sindacabilità in sede giudiziaria opinando che ove non sussistono vincoli giuridici all’azione amministrativa, questa sconfina nel merito che è insindacabile dal giudice. Questa posizione si è evoluta nel tempo a partire dalla constatazione che tale forma di discrezionalità non comporta un bilanciamento di interessi, ma l’applicazione di scienze tecniche e pertanto, sotto un profilo teorico generale, nulla impedisce al giudice di controllarne l’esercizio. 
Da questa constatazione sono poi derivate due posizioni. 
Per una prima tesi (ormai obsoleta) la discrezionalità tecnica potrebbe essere controllata solamente sotto il solo profilo estrinseco, verificandone cioè l’illogicità manifesta, o la contraddittorietà della motivazione o eventuali travisamenti di fatto.
Secondo una diversa e più attuale dottrina il controllo giudiziario sulla discrezionalità tecnica si estende anche all’attendibilità, sotto il profilo della correttezza quanto a criterio tecnico e procedimento applicativo, delle operazioni effettuate. Ciò implica che il giudice potrà verificare il corretto utilizzo, da parte dell’amministrazione, della scienza tecnica rilevante nel caso di specie; laddove non abbia le necessarie competenze potrà avvalersi della consulenza tecnica. Detto controllo riguarda sia il profilo della correttezza del criterio tecnico individuato dall’amministrazione che quello della correttezza del procedimento seguito per la sua applicazione e si giustifica sulla base della distinzione tra la “opinabilità”, che caratterizza le valutazioni tecniche, e la “opportunità” che connota invece le scelte di merito. Mentre è ragionevole la riserva delle seconde all’amministrazione, è imprescindibile il controllo di legalità sulle regole tecniche richiamate dalle norme giuridiche applicabili nei singoli casi di specie, le quali costituiscono il parametro di riferimento del giudizio di legittimità dell’azione amministrativa. Il controllo giudiziario sul provvedimento frutto di discrezionalità tecnica, una volta accertato il cattivo uso della stessa da parte dell’amministrazione, deve però limitarsi all’annullamento dell’atto impugnato e non può spingersi fino a indicare la corretta soluzione del problema tecnico. La valutazione effettuata dall’amministrazione, quindi, non può essere sostituita da quella del giudice (C.d.S. VI, 3 giugno 2022 n. 4522). Il sindacato giudiziario non può infatti spingersi fino ad individuare, tra quelle egualmente opinabili, la soluzione adatta al caso concreto e deve limitarsi a valutare gli apprezzamenti dell’amministrazione sotto i profili dell’illogicità, arbitrarietà, irragionevolezza, irrazionalità o travisamento dei fatti (C.d.S. V, 28 marzo 2022 n. 2269; Sez. IV, 1 marzo 2022 n. 1445). In assenza di vizi rapportabili a tali categorie, non può dirsi superata la soglia dell’opinabilità e il sindacato giudiziario deve dunque arrestarsi. 
4.3.2 Nel caso in esame i limiti della logicità e della ragionevolezza delle valutazioni tecniche effettuate dalle Amministrazioni intimate non risultano superati, perché le risultanze della relazione tecnica depositata in atti dai ricorrenti vengono puntualmente smentite dalla relazione dell’Agenzia 30 agosto 2022 depositata in atti dalla difesa comunale (all. 18, produzione Comune di Barberino Tavarnelle del 7 settembre 2022), che evidenzia i seguenti elementi di riflessione.
Le polveri prodotte dallo stabilimento della Distilleria Deta derivano dall’attività di essiccazione di vinacce e vinaccioli e quindi, in ragione di tale attività, l’impianto ricade nella categoria n. 27 “Impianti per l'estrazione e la raffinazione degli oli di semi”. Il valore limite di emissione delle polveri, derivanti dall’attività di essiccazione, previsto per questa categoria è pari a 50 mg/Nm3. Per quanto riguarda i parametri ossidi di azoto e COT sono stati utilizzati i valori relativi al processo di combustione ritenuto, in fase istruttoria, più pertinente alla situazione contingente rispetto a quello del processo di estrazione e raffinazione.
L’originaria autorizzazione unica ambientale di cui al decreto dirigenziale n. 7707/2016 aveva stabilito per le polveri il valore di emissione di 150 mg/Nm3, previsto per l’attività di essiccazione degli “Impianti per l'estrazione e la raffinazione di oli di semi” al punto 53 della Parte III dell’Allegato 1 alla Parte V del d.lgs. 152/2006, tuttora vigente. Il limite è stato ridotto a 50 mg/Nm3 nel PRQUA. Con la modifica dell’impianto autorizzata i livelli registrati di emissione di polveri sono stati ridotti a valori anche inferiori a 2 mg/Nm3, al di sotto del limite imposto in autorizzazione e coerenti con quanto previsto dal PRQUA.
Gli idrocarburi aromatici policiclici (IPA) si formano per condensazione di anelli aromatici o per successive addizioni ad anelli o aggregati, tendenzialmente a partire da acetilene e etilene prodotti con processo radicalico in assenza di ossigeno. E’ possibile che siano generati dalla combustione incompleta o dalla pirolisi di sostanza organica da molecole superiori, magari con presenza di anelli aromatici, contenuti in tutti i composti naturali, uva compresa, in condizioni di pressoché assenza di ossigeno, mentre nel caso in esame si registrano concentrazioni di ossigeno del 15%.
In sede di istruttoria sono state valutate le emissioni in condizioni rappresentative della combustione, per cui l’unico parametro potenzialmente critico rispetto ai limiti autorizzati e vigenti, antecedenti all’istallazione del nuovo elettrofiltro, è costituito dal Carbonio Organico Totale (COT), non espressamente normato per la tipologia di emissione, per il quale sono stati stabiliti limiti molto cautelativi.
Quanto alla qualità dell’aria la modellazione, pur con i difetti riscontrati ha evidenziato la non rilevanza degli inquinanti “classici” della qualità dell’aria derivanti dall’attività di Deta ed è comunque in previsione, stante la presenza nel comprensorio industriale di altre attività impattanti, un monitoraggio specifico. Le condizioni di temperatura, umidità e tenore di ossigeno dell’effluente gassoso convogliato nel condotto in questione rendono molto poco probabile la formazione di inquinanti e quindi aumentare il tempo di permanenza dei gas in tali condizioni, a seguito dell’innalzamento del camino, non aumenterebbe la probabilità di formare inquinanti.
In un condotto dove l’effluente, come nel caso in esame, si presenti con concentrazioni misurate di ossigeno oltre il 15% e umidità a saturazione (6-7%), la probabilità di incontro tra loro di frammenti di molecole contenenti solo carbonio e idrogeno a livello di parti per milione senza prima impattare con sostanze ossigenate è pressoché nulla, dunque non è in nessun modo plausibile che l’innalzamento del camino possa favorire la formazione di IPA.
4.3.3 Le valutazioni dell’Agenzia appaiono logiche e ragionevoli, pur nella loro opinabilità che è propria di tutte le scienze specialistiche, e non emergono elementi i quali evidenzino vizi di manifesta illogicità o travisamento negli atti tecnici istruttori.
La modifica dell’autorizzazione ha previsto valori limite di emissione più stringenti rispetto a quelli dell’autorizzazione originaria mentre il valore limite per gli odori è stato stabilito sulla base dei risultati del monitoraggio previsto dal decreto regionale n. 15693/2020.
L’innalzamento del camino non costituisce una soluzione assunta in luogo di altre per il contenimento delle emissioni; si tratta invece di una opzione che bilancia in modo ragionevole ed equanime gli interessi in gioco, nel rispetto dei principi di precauzione e proporzionalità. L’alternativa sarebbe, come rappresentato nelle difese delle resistenti, l’imposizione di modifiche al ciclo produttivo tali da azzerare la produzione. Il bilanciamento degli interessi in gioco come effettuato dai provvedimenti in questa sede gravati evidenzia che quello alla tutela ambientale è stato sufficientemente considerato, con l’imposizione di scelte tecniche ragionevoli ed efficaci (salvo monitoraggio sui risultati, di cui pure è previsto lo svolgimento)  a fronte di una “opzione zero” la cui applicazione rappresenterebbe scelta sproporzionata posto che, si ripete, le deduzioni in linea tecnica dei ricorrenti vengono puntualmente smentite dalla relazione dell’Agenzia, sicché non è dato evidenziare manifesti travisamenti nell’operato delle Amministrazioni intimate.
4.4 Quanto all’ottavo motivo, non si vede perché la mancanza di dati anemometrici infici le conclusioni cui è pervenuta l’Agenzia. Peraltro vi è indicazione di installare, per i futuri monitoraggi, una centralina per l’acquisizione dei dati meteorologici e in particolare di quelli anemometrici, indicazione che è stata recepita nel decreto dirigenziale n. 2582/2021.
4.5 Il nono motivo è privo di pregio poiché l’istanza presentata dalla controinteressata (pag. 15 e seguenti) indica, con i relativi quantitativi su base oraria e su base annua, le materie prime utilizzate; le sostanze utilizzate per il ciclo produttivo; i prodotti intermedi e i prodotti finali ottenuti dal ciclo produttivo.
4.6 Il dodicesimo motivo del ricorso principale deve essere a sua volta respinto poiché, come correttamente replica la difesa comunale, la garanzia sul rispetto della tutela della salute del vicinato è fornita proprio dal rilascio dell’autorizzazione unica ambientale, che non pregiudica i poteri di controllo in ordine alle esigenze di tutela igienico sanitaria il cui esercizio può sfociare nell’imposizione di specifiche prescrizioni e limiti.
5. In conclusione, deve essere disposta l’estromissione dal processo del Comitato per la Tutela e la Difesa della Val D'Elsa; respinto il ricorso principale e dichiarato inammissibile il ricorso per motivi aggiunti.
Le spese processuali seguono la soccombenza e pertanto i ricorrenti sono condannati in solido al loro pagamento, nella misura di € 4.000,00 (quattromila/00) oltre accessori di legge se e in quanto dovuti, a favore di ciascuna parte resistente costituita; nulla spese per l’Agenzia Regionale per la Protezione Ambientale della Toscana che non si è costituita.  
P.Q.M.
il Tribunale Amministrativo Regionale per la Toscana (Sezione Seconda), definitivamente pronunciando sul ricorso e sui motivi aggiunti, come in epigrafe proposti, estromette il Comitato per la Tutela e la Difesa della Val D'Elsa; respinge il ricorso principale e dichiara inammissibile il ricorso per motivi aggiunti. 
Condanna i ricorrenti, in solido tra loro, al pagamento delle spese processuali nella misura di € 4.000,00 (quattromila/00) oltre accessori di legge, se e in quanto dovuti, a favore di ciascuna parte resistente costituita; nulla spese per l’Agenzia Regionale per la Protezione Ambientale della Toscana.
Ordina che la presente sentenza sia eseguita dall'autorità amministrativa.
Così deciso in Firenze nella camera di consiglio del giorno 19 ottobre 2022 con l'intervento dei magistrati:


Carlo Testori,	Presidente
Riccardo Giani,	Consigliere
Alessandro Cacciari,	Consigliere, Estensore

Carlo Testori,	Presidente
Riccardo Giani,	Consigliere
Alessandro Cacciari,	Consigliere, Estensore



IL SEGRETARIO
","Giustizia amministrativa – Interesse ad agire – Interessi legittimi.
Non sussiste il difetto di giurisdizione, allorchè si faccia valere, non un diritto soggettivo alla tutela della salute, bensì il loro interesse legittimo al corretto esercizio del potere da parte delle Amministrazioni intimate nella fattispecie in esame.
La contestazione non cade su un agire amministrativo direttamente impattante su un diritto soggettivo asseritamente leso, ma afferisce all’esercizio di attribuzioni pubblicistiche, a fronte delle quali la posizione dedotta in giudizio è quella dell’interesse legittimo.
Nel caso di specie, l’azione amministrativa si è svolta attraverso un procedimento, con spendita di discrezionalità, culminante in provvedimenti, conformativi e non meramente accertativi di una situazione fattuale, essendo essi stessi creatori del fatto e non dichiarativi della sua esistenza, ai fini della produzione delle conseguenze legislativamente previste.
(Nella fattispecie si controverte della legittimità o meno del decreto regionale di autorizzazione ambientale nonché del permesso di costruire rilasciati in favore della società controinteressata ed impugnati da un’associazione ambientalista). (1)
Giustizia amministrativa – Interesse ad agire – Interessi diffusi e collettivi.
La legittimazione processuale delle organizzazioni collettive si fonda su un processo di differenziazione dell'interesse diffuso mediante l'attribuzione della sua titolarità ad un ente collettivo.
Questo avviene, attraverso un riconoscimento legislativo espresso ovvero alla stregua di una previsione legislativa implicita (cd. doppio binario), la quale postula la ricorrenza dei seguenti requisiti cumulativi, sintomatici della concreta rappresentatività: i ) l’ente persegua il soddisfacimento dell’interesse ambientale che sia stabilito dallo statuto; ii ) l'ente presenti un’organizzazione stabilmente finalizzata a tutelare tale interesse; iii ) l'interesse diffuso abbia connotati di sostanziale “omogeneità” tra i soggetti che compongono la “comunità, attraverso l’incidenza su una certa area di afferenza ricollegabile alla zona in cui è situato il bene a fruizione collettiva che si assume leso.
Occorre, altresì, che l'attività del comitato si sia protratta nel tempo e che, quindi, il comitato non nasca in funzione dell'impugnativa di singoli atti e provvedimenti. (2)
Atto amministrativo – Discrezionalità – Sindacato giurisdizionale.
In presenza di provvedimenti espressivi di discrezionalità tecnica, che, per definizione, non implicano, una comparazione tra l’interesse pubblico e gli interessi secondari, bensì l’applicazione di scienze tecniche al caso concreto, il controllo giudiziario si estende anche all’attendibilità delle operazioni effettuate.
La valutazione riguarda sia il profilo della correttezza del criterio tecnico individuato dall’amministrazione sia quello della correttezza del procedimento seguito per la sua applicazione e si giustifica sulla base della distinzione tra la “opinabilità”, che caratterizza le valutazioni tecniche, e la “opportunità” che connota invece le scelte di merito.
La valutazione effettuata dall’amministrazione, quindi, non può essere sostituita da quella del giudice.
Il sindacato giudiziario non può infatti spingersi fino ad individuare, tra quelle egualmente opinabili, la soluzione adatta al caso concreto e deve limitarsi a valutare gli apprezzamenti dell’amministrazione sotto i profili dell’illogicità, arbitrarietà, irragionevolezza, irrazionalità o travisamento dei fatti. (3)
(2) Precedenti conformi: Cons. Stato, sez. VI, 26 gennaio 2022 n. 530; T.a.r. per la Puglia, sez. I, 29 settembre 2011 n. 1665; T.a.r. per il Friuli-Venezia Giulia, sez. I, 5 luglio 2021 n. 208; Cons. Stato,
sez. IV, 7 settembre 2022 n. 7799; T.a.r. per la Toscana, sez. II, 23 marzo 2022 n. 372; T.a.r. per la Liguria, sez. II, 10 febbraio 2017 n. 95;
(3) Precedenti conformi: Cons. Stato, sez. VI, 3 giugno 2022 n. 4522; Cons. Stato, sez. V, 28 marzo 2022 n. 2269; Cons. Stato, sez. IV, 1 marzo 2022 n. 1445.",Giustizia amministrativa
https://www.giustizia-amministrativa.it/web/guest/-/va-sospesa-l-inefficacia-dell-accordo-di-collaborazione-scientifica-di-validazione-dei-test-anti-covid-19,"
Va sospesa l’inefficacia dell'accordo di collaborazione scientifica di validazione dei test anti Covid-19
","N. 04270/2020 REG.PROV.CAU.
N. 05074/2020
            REG.RIC.           
N. 05076/2020
            REG.RIC.           


REPUBBLICA ITALIANA
Il Consiglio di Stato
in sede giurisdizionale (Sezione Terza)
ha pronunciato la presente

ORDINANZA

ORDINANZA
sul ricorso numero di registro generale 5074 del 2020, proposto da 
Fondazione I.R.C.C.S. Policlinico San Matteo, in persona del legale rappresentante pro tempore, rappresentato e difeso dall'avvocato Giorgio Fraccastoro, con domicilio digitale come da PEC da Registri di Giustizia e domicilio eletto presso il suo studio in Roma, via Piemonte 39; 
contro
Technogenetics S.r.l., in persona del legale rappresentante pro tempore, rappresentato e difeso dagli avvocati Francesco Abiosi, Filippo Brunetti, Francesco Scanzano, Amelia Mazzucchi, con domicilio digitale come da PEC da Registri di Giustizia e domicilio eletto presso lo studio Francesco Scanzano in Roma, via XXIV Maggio n. 43; 

nei confronti
Diasorin S.p.A., in persona del legale rappresentante pro tempore, rappresentato e difeso dagli avvocati Antonella Borsero, Carlo Merani, Luisa Torchia, Gabriele Sabato, con domicilio eletto presso lo studio Luisa Torchia in Roma, viale Bruno Buozzi N 47; 

sul ricorso numero di registro generale 5076 del 2020, proposto da Diasorin S.p.A., in persona del legale rappresentante pro tempore, rappresentato e difeso dagli avvocati Antonella Borsero, Carlo Merani, Luisa Torchia, Gabriele Sabato, con domicilio digitale come da PEC da Registri di Giustizia e domicilio eletto presso lo studio Luisa Torchia in Roma, viale Bruno Buozzi N 47; 

contro
Technogenetics S.r.l., in persona del legale rappresentante pro tempore, rappresentato e difeso dagli avvocati Francesco Abiosi, Filippo Brunetti, Francesco Scanzano, Amelia Mazzucchi, con domicilio digitale come da PEC da Registri di Giustizia e domicilio eletto presso lo studio Francesco Scanzano in Roma, via XXIV Maggio n. 43; 

nei confronti
Fondazione I.R.C.C.S. Policlinico San Matteo, in persona del legale rappresentante pro tempore, rappresentato e difeso dall'avvocato Giorgio Fraccastoro, con domicilio digitale come da PEC da Registri di Giustizia e domicilio eletto presso lo studio Giorgio Fraccastoro in Roma, via Piemonte 39; 

per la riforma
quanto ad entrambi i ricorsi:
della sentenza breve del Tribunale Amministrativo Regionale per la Lombardia (sezione Prima) n. 1006/2020, resa tra le parti.

Visti i ricorsi in appello e i relativi allegati;
Visto l'art. 98 cod. proc. amm.;
Visti gli atti di costituzione in giudizio di Technogenetics S.r.l., di Diasorin S.p.A. e della Fondazione I.R.C.C.S. Policlinico San Matteo;
Visti tutti gli atti della causa;
Vista la domanda di sospensione dell'efficacia della sentenza del Tribunale amministrativo regionale di accoglimento del ricorso di primo grado, presentata in via incidentale dalla parte appellante;
Relatore nella camera di consiglio del giorno 16 luglio 2020 il Cons. Giulio Veltri e uditi per le parti gli avvocati Giorgio Fraccastoro, Francesco Abiosi, Filippo Brunetti, Francesco Scanzano, Amelia Mazzucchi, Antonella Borsero, Carlo Merani, Luisa Torchia e Gabriele Sabato;

Letti i ricorsi proposti dalla Fondazione Policlinico San Matteo e da Diasorin s.p.a. per la riforma della sentenza n. 1006/2020, in epigrafe indicata, con la quale il TAR Lombardia ha annullato l’accordo intercorso tra i medesimi soggetti per la valutazione di test sierologici e molecolari per la diagnosi di infezione da SARS-Cov-2 (accordo approvato con determinazione del Direttore generale della Fondazione I.R.C.C.S. Policlinico San Matteo, n° 5/D.G./0277, datata 23 marzo 2020);
Ritenuto, in via preliminare, che debba provvedersi alla riunione dei due appelli, avendo gli stessi ad oggetto la medesima sentenza;
Considerato, sul piano del fumus boni iuris, che le questioni sollevate meritino adeguato approfondimento in sede di merito, con particolare riguardo: a) da un lato, alla difficile coniugabilità del principio di concorrenzialità e del relativo corollario dell’evidenza pubblica,  con le sperimentazioni e le validazioni condotte dall’IRCS su iniziativa del privato, aventi ad oggetto “invenzioni” suscettibili di tutela brevettuale; b) dall’altro, ai dubbi circa l’esatta qualificazione giuridica dell’accordo intercorso, ricostruito dal TAR quale “concessione del compendio aziendale”, pur in assenza del requisito di esclusività che ordinariamente caratterizza il rapporto concessorio.
Ritenuto, in ordine al periculum in mora e alla luce del bilanciamento degli interessi che connota la delibazione cautelare, che il pregiudizio scaturente per la Fondazione San Matteo dall’esecuzione della sentenza -   legato all’incertezza circa la perdurante validità delle linee di ricerca che l’Istituto sta conducendo ex art. 8 del d.lgs. n. 288/2003,  anche in ambiti attinenti alla diffusione epidemiologica in atto - sia maggiormente rilevante e pregnante sul piano cautelare, rispetto al mero interesse dell’originario ricorrente Technogenetics s.r.l. (non già a competere sull’attività di  sperimentazione e ricerca messa a disposizione dall’Istituto, ma) a tutelare porzioni di “mercato” acquisite nel settore in cui già opera con propri strumenti diagnostici brevettati.
Considerato, fermo quanto già sopra chiarito, che appare utile, in vista della decisione nel merito della complessa controversia, acquisire, per il tramite del Ministero dell’Università e Ricerca scientifica (che ovviamente potrà avvalersi dell’apporto informativo degli IRCS), più ampi elementi conoscitivi circa le prassi operative seguite dagli IRCS nell’applicazione dell’articolo 8, comma 5, del d.lgs. n. 288/2003, con particolare riferimento alla provenienza (privata/pubblica) della proposta delle linee di ricerca attivate.
P.Q.M.
Il Consiglio di Stato in sede giurisdizionale (Sezione Terza), accoglie l'istanza cautelare (Ricorso numero: 5074/2020) e, per l'effetto, sospende l'esecutività della sentenza impugnata.
Ordina al direttore del Dipartimento per la formazione superiore e per la ricerca del MIUR, la presentazione di relazione informativa circa le prassi operative seguite dagli IRCS nell’applicazione dell’articolo 8, comma 5, del d.lgs. n. 288/2003, con particolare riferimento alla provenienza (privata/pubblica) della proposta delle linee di ricerca.
Spese della presente fase cautelare compensate.
La presente ordinanza sarà eseguita dall'Amministrazione ed è depositata presso la segreteria della Sezione che provvederà a darne comunicazione alle parti e al MIUR.
Così deciso in Roma nella camera di consiglio del giorno 16 luglio 2020 con l'intervento dei magistrati:


Roberto Garofoli,	Presidente
Giulio Veltri,	Consigliere, Estensore
Stefania Santoleri,	Consigliere
Giovanni Pescatore,	Consigliere
Ezio Fedullo,	Consigliere

Roberto Garofoli,	Presidente
Giulio Veltri,	Consigliere, Estensore
Stefania Santoleri,	Consigliere
Giovanni Pescatore,	Consigliere
Ezio Fedullo,	Consigliere



IL SEGRETARIO
","Covid-19 – Sanità - Validazione test anti Covid-19 - Accordo di collaborazione scientifica tra Fondazione San Matteo e società – Inefficacia dell’accordo disposta dal giudice di primo grado – Va sospesa.
     Deve essere sospesa la sentenza del Tar Milano che ha dichiarato l'inefficacia dell'accordo di collaborazione scientifica sottoscritto da una società con la Fondazione San Matteo riguardante la validazione dei test anti Covid-19, in relazione al pregiudizio scaturente per la Fondazione dall’esecuzione della sentenza, legato all’incertezza circa la perdurante validità delle linee di ricerca che l’Istituto sta conducendo ex art. 8, d.lgs. n. 288 del 2003, anche in ambiti attinenti alla diffusione epidemiologica in atto  (1).
 
(1) Ha chiarito la Sezione che l’interesse della Fondazione San Matteo è maggiormente rilevante e pregnante sul piano cautelare, rispetto al mero interesse dell’originario ricorrente non già a competere sull’attività di sperimentazione e ricerca messa a disposizione dall’Istituto, ma a tutelare porzioni di “mercato” acquisite nel settore in cui già opera con propri strumenti diagnostici brevettati.",Covid-19
https://www.giustizia-amministrativa.it/web/guest/-/esclusione-dalla-selezione-di-agenti-di-polizia-per-tatuaggio-visibile-anche-se-c3-a8-che-sia-stato-intrapreso-un-percorso-di-rimozione-chirurgica,"
Esclusione dalla selezione di agenti di polizia per tatuaggio visibile anche se è che sia stato intrapreso un percorso di rimozione chirurgica
","N. 07920/2020REG.PROV.COLL.
N. 08065/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Quarta)
ha pronunciato la presente
SENTENZA
Sul ricorso numero di registro generale 8065 del 2020, proposto dal Ministero dell'Interno, in persona del Ministro pro tempore, rappresentato e difeso dall'Avvocatura generale dello Stato, domiciliataria ex lege in Roma, via dei Portoghesi, n. 12; 

contro
La signora -OMISSIS-, non costituita in giudizio; 

per la riforma
della sentenza del Tribunale Amministrativo Regionale per il Lazio, sede di Roma, Sezione Prima, n. -OMISSIS-, resa tra le parti, concernente l’impugnazione del giudizio di non idoneità espresso dalla Commissione medica per l'accertamento dei requisiti psicofisici nell'ambito della procedura selettiva per l'assunzione di 1.851 allievi agenti della Polizia di Stato.

Visti il ricorso in appello e i relativi allegati;
Visti gli articoli 38 e 60 del codice del processo amministrativo;
Visti tutti gli atti della causa;
Relatore nella camera di consiglio del giorno 19 novembre 2020 il consigliere Daniela Di Carlo, svolatasi mediante collegamento da remoto ai sensi dell’art. 25 d.l. n. 137/2020;

1. Con il ricorso di primo grado (proposto dinanzi al Tar del Lazio, sede di Roma), la ricorrente ha domandato l'annullamento del provvedimento con cui la Commissione medica per l'accertamento dei requisiti psicofisici presso il Dipartimento della Pubblica Sicurezza del Ministero dell'Interno l’ha ritenuta non idonea nell'ambito della procedura selettiva per l'assunzione di 1.851 allievi agenti della Polizia di Stato, per la presenza di un “tatuaggio (in fase di rimozione) su parte del corpo non coperta dall’uniforme (-OMISSIS-) ai sensi dell’art. 3, comma 2, riferimento Tabella 1, punto 2. Lett. b) del D.M. 30/06/03, n. 198”.
1.1. L’interessata ha chiesto, inoltre, di essere ammessa a partecipare all’ulteriore fase della procedura selettiva de qua, articolando anche apposita istanza cautelare incidentale.
1.2. A sostegno delle proprie pretese, la ricorrente si è affidata ad un unico, articolato motivo di diritto, deducendo in sintesi che: 
a) il tatuaggio contestato, che consiste in -OMISSIS-, non è visibile quando si indossa l’uniforme invernale;
b) quando, invece, è indossata l’uniforme estiva, lo stesso può risultare quasi impercettibile, a seconda della posizione del braccio; 
c) ella ha avviato, già in periodo anteriore alla data della visita medica, un trattamento sanitario di rimozione volto alla completa eliminazione del tatuaggio (in particolare, sono state compiute già due sedute di rimozione), e che quest’ultima circostanza è stata rilevata anche in sede di accertamento medico. 
2. Già in sede cautelare, il Tar del Lazio, sede di Roma, ha ravvisato la sussistenza di profili di probabile fondatezza del ricorso, così argomentando l’accoglimento della domanda cautelare invocata: “ad un primo sommario esame, il ricorso presenta profili di fondatezza, alla luce del consolidato orientamento della Sezione sulla irrilevanza, ai fini dell’esclusione dal concorso,


dei tatuaggi non lesivi del decoro dell’uniforme, in fase di rimozione e di minime dimensioni”; dopo di che, il Tar ha ammesso la ricorrente a partecipare con riserva al prosieguo della procedura selettiva, disponendo l’integrazione del contraddittorio nei confronti di tutti i candidati collocati nella graduatoria finale di merito.
2.1. In esecuzione dell’ordinanza cautelare, la parte ricorrente ha provveduto ad integrare il contraddittorio processuale.
2.2. Sempre in esecuzione della ordinanza cautelare, l’11 febbraio 2020 la ricorrente si è sottoposta, come da convocazione del 4 febbraio 2020, all’accertamento per la verifica del possesso dei requisiti attitudinali previsto dal bando di concorso, risultando idonea con riserva.
2.3. Il Ministero dell’Interno ha proposto appello avverso l’ordinanza cautelare in parola, ma tardivamente, sicché con l’ordinanza n. -OMISSIS-il Consiglio di Stato non ha potuto fare altro che dichiarare irricevibile il gravame cautelare. 
3. Il Tar del Lazio, sede di Roma, con l’impugnata sentenza di cui in epigrafe, ha ritenuto fondato il ricorso (e ha compensato tra le parti le spese di giudizio), svolgendo le seguenti considerazioni.
a) In primo luogo, il Tar ha richiamato il contenuto sia dell’art. 3, comma 2, del Regolamento sui requisiti di idoneità per l’ammissione ai concorsi per l’accesso ai ruoli della Polizia di Stato, adottato con decreto ministeriale 30 giugno 2003, n. 198, secondo cui costituiscono causa di non idoneità le imperfezioni indicate nella allegata tabella 1; sia quello della richiamata tabella 1, che al punto 2, lettera B, prevede che sono compresi, tra le cause di non idoneità, i tatuaggi sulle parti del corpo non coperte dall’uniforme utilizzabile nell’ambito del servizio o quando, per la loro sede e natura, siano deturpanti o per il loro contenuto siano indice di personalità abnorme.
b) Dopo di che, il Tar ha evidenziato che si tratta di due distinte fattispecie di inidoneità (la prima di carattere autonomo, la seconda composta da due diverse categorie) e ha richiamato alcune pronunce (in particolare, Cons. Stato, sez. IV, 14 giugno 2012, n. 3525 e Tar Lazio, Roma, sez. I quater, 15 maggio 2012, n. 4354 e n. 4357). Inoltre, la sentenza appellata ha osservato come “La detta visibilità deve presentare una certa evidenza, ovvero deve determinare l’impossibilità del tatuaggio di essere coperto indossando la divisa (cfr. Cons. Stato, sez.VI, 13 maggio 2010, n. 2950)” e che “In linea generale, la presenza di un tatuaggio sulla cute di un aspirante a pubblico impiego acquista una sua specifica valenza, ai fini dell’esclusione dal relativo concorso, soltanto nell’ambito degli ordinamenti militari e/o assimilati e solo quando il tatuaggio, per estensione, gravità o sede, determini una rilevante alterazione fisiognomica, tanto da determinare l’adozione di un giudizio di non idoneità al servizio e assurgere a causa di non idoneità all’arruolamento, avuto riguardo ai precisi parametri di valutazione indicati nella normativa di riferimento (in tal senso, ex multis, Tar Lazio, Roma, sez. I quater n. 8499/2018; id., n. 1073/2019)”.

c) Da queste premesse, il Tar ha tratto la seguente conclusione “Orbene, applicando le predette coordinate interpretative al caso di specie, ritiene il Collegio che il gravato giudizio di inidoneità sia viziato sotto il profilo della valutazione dei presupposti di fatto e di diritto, della motivazione e della erroneità del giudizio, con specifico riferimento al riscontro operato in sede di accertamento ai sensi dell’art. 3, comma 2, rif. Tabella 1, punto 2, lettera ‘b’ del d.m. 30 giugno 2003, n. 198 e succ. mod. ed integ. L'esclusione della ricorrente, infatti, è stata motivata dall’Amministrazione in


considerazione della rilevata presenza di tatuaggio – in fase di rimozione – in zona


non coperta dall’uniforme. Come risulta dal ricorso e dalla allegata documentazione depositata in atti dalla ricorrente, il tatuaggio era in corso di rimozione e quindi assimilabile ad una


cicatrice, senza che l’Amministrazione abbia rilevato qualità o caratteristiche rilevanti ai sensi della lett. a) del comma 2 della Tabella 1, allegata al D.M. 198/2013 che prevede espressamente quale causa di non idoneità per l’ammissione ai concorsi pubblici per l’accesso ai ruoli del personale della Polizia di Stato:


a) le alterazioni congenite ed acquisite croniche della cute e degli annessi, estese o


gravi o che, per sede o natura, determinino alterazioni funzionali o fisiognomiche””.
d) In sostanza, il Tar ha reputato che, sulla base degli atti impugnati e depositati in giudizio, non fosse riscontrabile la presenza di un tatuaggio, bensì quella di una cicatrice, e che pertanto tutto il percorso logico giuridico che aveva portato l’Amministrazione ad escludere la ricorrente era viziato da un falso presupposto di fatto, ovverossia, l’avere falsamento scambiato una cicatrice per un tatuaggio. 
Da ciò, ad avviso del Tar, derivano due conseguenze:
d.1) la prima è la necessità di qualificare correttamente la fattispecie giuridica (in tesi) escludente, da individuarsi non in quella prevista dall’art. 3, comma 2 del d.m. 30 giugno 2003, n. 198, e di cui al riferimento contenuto nella Tabella 1, punto 2, lett. b), bensì in quella di cui alla precedente lettera a);
d.2) in secondo luogo, trattandosi di cicatrice e non di tatuaggio, è necessario verificare in concreto se la medesima arrechi una qualche disfunzionalità, perché l’alterazione della cute, congenita o acquisita, affinché possa essere considerata causa di non idoneità, deve necessariamente avere le seguenti caratteristiche:
- si deve trattare di una alterazione cronica della cute e degli annessi;
- deve essere alternativamente estesa o grave o, per sede o natura, determinare una alterazione funzionale o fisiognomica.
d.3) A tale attività – ha concluso il Tar - dovrà provvedere l’Amministrazione, in sede di riesercizio del potere entro gli ascritti limiti derivanti dal giudicato amministrativo.
4. Il Ministero dell’Interno ha impugnato la sentenza, ritenendola erronea perché, in estrema sintesi, essa ha travisato gli elementi di fatto risultanti dal verbale medico (il quale ha attestato l’esistenza di un tatuaggio visibile in una parte del corpo lasciata scoperta dalla uniforme estiva) ed ha applicato alla fattispecie concreta (tatuaggio di cui alla prima parte della lettera b del punto 2 della Tabella 1 allegata al d.m. n. 198/2003) una fattispecie astratta non conferente (lettera a) del punto 2 della medesima Tabella 1 cit.). 
5. La parte appellata non si è costituita in giudizio, malgrado ritualmente intimata (v. l’atto di appello notificato via pec il 16 ottobre 2020).
6. All’udienza camerale fissata per l’esame della domanda cautelare di sospensione dell’esecutività della sentenza impugnata, la causa è stata trattenuta in decisione ai sensi degli artt. 38 e 60 c.p.a. e 25, d.l. n. 137/2020, sussistendone i relativi presupposti.
7. L’appello è fondato e va, pertanto, accolto.
8. In primo luogo, giova richiamare la disciplina applicabile alle procedure concorsuali per l’accesso ai ruoli degli agenti della Polizia di Stato.
Si tratta del decreto del Ministro dell’Interno 30 giugno 2003, n. 198 (in Gazz. Uff., 1 agosto, n. 177), recante “Regolamento concernente i requisiti di idoneità fisica, psichica e attitudinale di cui devono essere in possesso i candidati ai concorsi per l'accesso ai ruoli del personale della Polizia di Stato e gli appartenenti ai predetti ruoli”.
Tale disciplina regolatoria risulta incontestabilmente autonoma e autosufficiente, senza necessità di fare rinvio per relationem ad altre fattispecie normative.
L’art. 3, comma 2 del regolamento prevede (a completamento della descrizione dei requisiti di idoneità fisica e psichica di cui devono essere in possesso i candidati, contenuta nel comma 1 del medesimo art. 3: in sintesi, sana e robusta costituzione, statura e visus), che “Costituiscono, inoltre, cause di non idoneità per l'ammissione ai concorsi di cui al comma 1 le imperfezioni e infermità indicate nell'allegata Tabella 1”.
Il punto 2 della Tabella 1, rubricato “Le infermità e gli esiti di lesioni della cute e delle mucose visibili” descrive due tipologie:
- alla lettera a), ‘le alterazioni congenite ed acquisite croniche della cute e degli annessi, estese o gravi o che, per sede o natura, determinino alterazioni funzionali o fisiognomiche’;
- alla lettera b), ‘i tatuaggi sulle parti del corpo non coperte dall'uniforme o quando, per la loro sede o natura, siano deturpanti o per il loro contenuto siano indice di personalità abnorme’.   
9. Circa l’interpretazione di tali previsioni, la Sezione si è espressa ex multis, anche da ultimo, con le sentenze n. 7620/2020, n. 7621/2020, n. 1690 e n. 658 del 2020, le quali hanno rilevato come – in casi analoghi  - l’Amministrazione abbia dato corretta applicazione alla tabella 1, punto 2, lett. b), allegata all’art. 3 del d.m. 30 giugno 2003, n. 198 (cui rinviano, per l’accertamento dell’idoneità fisica e psichica, gli art. 6 e 27 bis del d.P.R. 24 aprile 1982, n. 335, relativi - rispettivamente - alla nomina degli appartenenti al ruolo agenti e assistenti e al ruolo ispettori, e l’art. 55 bis d.lgs. 5 ottobre 2000, n. 334, per la nomina del personale direttivo e dirigente).
La Sezione ha ripetutamente chiarito, cioè, che le disposizioni di tale tabella prevedono che i tatuaggi (anche in fase di rimozione) e gli esiti cicatriziali in genere (derivanti da qualunque causa se “estese o gravi o che, per sede o natura, determinino alterazioni funzionali o fisiognomiche” della cute) sono sempre causa di inidoneità, qualora:
a) indipendentemente dalla dimensione o dal soggetto rappresentato, si trovino “nelle parti del corpo non coperte dall'uniforme” (dovendosi, a tal fine, fare riferimento a tutti i tipi di uniforme utilizzate o utilizzabili nell'ambito del servizio);
b) a prescindere dalla collocazione in parti del corpo non coperte dall’uniforme, “per la loro sede o natura, siano deturpanti o per il loro contenuto siano indice di personalità abnorme”. 
Si tratta di un approdo esegetico coerente, per altro, con gli orientamenti della giurisprudenza del Consiglio di Stato formatisi prima della riforma del 2019 (cfr. ex plurimis sez. IV, 10 giugno 2013, n. 3153; sez. II, parere 18 aprile 2013, n. 2080/11; sez. IV, 24 gennaio 2012, n. 316; sez. IV, 24 gennaio 2011, n. 504).
10. Nel caso all’esame, sulla base degli atti processuali e dei documenti depositati fin dal primo grado del giudizio (e in particolare dal verbale medico che ha costituito il presupposto del provvedimento di esclusione), è risultato dimostrato che la Commissione medica – in sede di visita della ricorrente - ha riscontrato la presenza, nel “-OMISSIS-”. 
Inoltre, nelle “Note” in fondo al verbale, la Commissione ha avuto cura di precisare che “Fatta indossare alla candidata polo di ordinanza di taglia consona a quella da lei riferita (s) il tatuaggio risulta visibile nella sua interezza”. 
Infine, la Commissione ha precisato che il tatuaggio – specificamente descritto - era in fase di rimozione, ma purtroppo che lo stesso era di dimensioni e in posizione tale da essere visibile con l’uniforme estiva, sicché - a suo avviso – si concretizzava un’ipotesi senz’altro escludente della candidata ai sensi dell’art. 3, comma, 2 del d.m. 198/2003, in riferimento al punto 2, lett. b) dell’allegata Tabella 1.
11. La Sezione ritiene che, contrariamente a quanto ritenuto dal Tar, non si sia verificato alcun travisamento dei fatti o abbaglio dei sensi o fraintendimento nel qualificare quanto esaminato dai medici: 
a) le evidenze documentali sono chiare, certe e univoche, nel senso di ritenere che l’oggetto materiale esaminato dalla Commissione medica fosse un vero e proprio tatuaggio, e non una cicatrice, perché:
- è stato definito come “tatuaggio” in più punti del verbale;
- è stato minuziosamente descritto nei particolari figurativi: in particolare, il verbale parla di “figurato” composto da “-OMISSIS-”;
- è stato misurato ed è risultato di dimensioni pari a “8.5 cm”;
- è stato collocato anche nella sua esatta dimensioni spaziale: “-OMISSIS-”, in “posizione laterale” (cfr., in particolare, il giudizio espresso dalla Commissione medica, di cui allegato 2 del fascicolo di primo grado e 7 di quello di secondo grado).
b) La Commissione ha verbalizzato che il tatuaggio era in corso di rimozione, ma probabilmente la relativa attività chirurgica, al momento in cui la candidata veniva esaminata, si trovava ad uno stadio tale da non impedire la corretta visuale del figurato ritratto sulla pelle. Altrimenti opinando, i componenti della Commissione medica non avrebbero potuto descrivere esattamente cosa vedevano in quel preciso momento davanti ai loro occhi, ossia i -OMISSIS-. La circostanza che si trattasse proprio di ciò, peraltro, è stata confermata dalla stessa parte ricorrente e risulta anche dalla sentenza impugnata, ove si parla di tre “minuscoli -OMISSIS-”. 
D’altra parte, non è contestato che il tatuaggio in questione sia proprio quello la cui foto è stata acquisita nel giudizio (v. l’allegato 11 del fascicolo di primo grado, che raffigura i -OMISSIS-, di cui il primo con le linee di un -OMISSIS-) e comunque la certificazione sanitaria ha attestato che la ricorrente aveva compiuto due interventi di rimozione e che la procedura doveva essere completata: anche questa relazione descrive l’oggetto raffigurato come tatuaggio (allegato 10 del fascicolo di primo grado).  
c) La Commissione medica è stata dunque particolarmente scrupolosa nel compiere (e nel verbalizzare) anche l’attività di vestizione della candidata con l’uniforme estiva (una maglietta del tipo “polo”), precisando di averle fatto indossare la taglia che la stessa candidata ha dichiarato di indossare normalmente, e cioè la taglia piccola denominata “s” (small size).
Purtroppo per la candidata, la maglietta lasciava scoperta l’area del braccio interessata dal tatuaggio. Anche in questo caso, la circostanza è stata ammessa dalla stessa ricorrente e risulta dalla sentenza impugnata, ove si precisa che in effetti il tatuaggio fuoriesce dall’uniforme estiva, anche se a seconda della posizione del braccio lo stesso quasi non si intravede.
d) Il verbale è un atto pubblico, assistito da fede pubblica fino a querela di falso; non risulta (o almeno di ciò non vi è prova in atti) che sia stata proposta la querela di falso, pertanto le descrizioni e le affermazioni ivi contenute, che il pubblico ufficiale afferma essere avvenute o compiute in sua presenza da egli stesso o dai terzi ivi presenti, devono essere considerate come ‘verità storica’, non contestabile quanto all’effettivo loro accadimento fenomenico.
e) Non è decisivo che sia stato intrapreso un percorso di rimozione chirurgica: l’esame del possesso dei requisiti, ai fini dell’applicabilità delle fattispecie cd “escludenti”, è sottoposto al principio del tempus regit actum a garanzia della par condicio dei partecipanti alla procedura selettiva; non ammette ripetizioni nel tempo, se non stricto sensu sul presupposto della certezza della immodificabilità della situazione: nella procedura chirurgica di rimozione del tatuaggio, tale immodificabilità è assente per definizione, essendo le sedute preordinate a conseguire il risultato finale della sua elisione.
Non si ravvisa alcuna contraddizione logica tra la (scrupolosa) affermazione verbalizzata dalla Commissione medica circa la rimozione in atto del tatuaggio e la (altrettanto scrupolosa) verbalizzazione che i -OMISSIS-, delle dimensioni di cm 8,5, si vedevano spiccare sul -OMISSIS-, laterale, dalla uniforme estiva di servizio indossata dalla candidata, perché le due sedute di rimozione non sono state sufficienti ad eliminare la figura.
f) Non è pertinente la descrizione dal tenore ‘minimalista’ che viene svolta negli atti processuali: quando il tatuaggio non viene ‘fatto passare’ per un esito cicatriziale, viene ‘ridimensionato’ come un piccolo e innocuo figurato di tre minuscoli -OMISSIS- disposti in serie, di cui uno rinvia alla tipologia di -OMISSIS-. 
Si tratta, all’evidenza, di connotazioni estetiche da cui scaturiscono giudizi personali e soggettivi, che nulla hanno a che vedere con la chiara, certa e univoca previsione normativa.
12. Anche in considerazione del notevole contenzioso che si è formato con riferimento al concorso per il reclutamento di 1.851 agenti della Polizia di Stato, la Sezione osserva quanto segue.
12.1. Nei giudizi – quale quello presente – in cui nessuna censura sia stata proposta contro il bando di concorso o le disposizioni regolamentari che hanno individuato i requisiti di partecipazione (ossia il d.m. 30 giugno 2003, n. 198 e l’allegata Tabella 1), il giudice amministrativo non può che esaminare la legittimità dell’atto di esclusione, tenendo conto delle relative disposizioni e del principio – pacificamente affermato dal Consiglio di Stato - per il quale rilevano le circostanze accertate al momento della visita medica e devolute alle valutazioni dell’Amministrazione (anche per elementari esigenze di rispetto della par condicio tra i candidati). 
La mancata impugnazione del bando di gara e delle disposizioni regolamentari non ha consentito nel presente giudizio di valutare la loro legittimità ovvero se siano ravvisabili dubbi di legittimità costituzionale della normativa di rango primario in base alla quale è stato emesso il regolamento adottato con il d.m. 30 giugno 2003, n. 198.
Infatti, da un lato le questioni di costituzionalità possono essere sollevate unicamente nei confronti delle leggi e degli atti aventi forza di legge, dall’altro la mancata impugnazione del bando di concorso, ripetitivo in parte qua di disposizioni regolamentari, preclude la verifica della loro legittimità in rapporto alle fonti di rango legislativo e di rango regolamentare.
In mancanza della impugnazione del bando e delle disposizioni regolamentari, non è individuabile alcun interesse della parte rispetto al quale ‘agganciare’ la valutazione del presupposto della ‘rilevanza’ della eventuale questione di costituzionalità: in tale situazione processuale, non può il giudice sollevare una questione di illegittimità costituzionale, perché essa non risulterebbe rilevante, in concreto, per la decisione della lite.
Nel caso di specie, poiché il ricorso di primo grado è stato proposto unicamente avverso l’atto di esclusione (e non contro il bando, il regolamento e l’allegata tabella), la valutazione in questa sede della sua legittimità va effettuata in rapporto alle disposizioni regolamentari ed alle previsioni del bando di concorso.
12.2. Gli aspiranti poliziotti sanno (o dovrebbero sapere, secondo l’ordinaria diligenza), che l’accesso nella Polizia di Stato è soggetto alle disposizioni di legge e di regolamento, che devono essere osservate in sede amministrativa e da tutti i consociati (a meno che esse non siano dichiarate incostituzionali o non siano annullate in sede giurisdizionale, a seconda se si tratti di una legge o di un regolamento).
12.3. Il bando della selezione alla quale ha partecipato l’appellata ha fatto riferimento a tali disposizioni (anche a quelle regolamentari, che non sono state impugnate), che quindi si impongono agli organi amministrativi ed ai partecipanti alla selezione.
12.4. Il giudice amministrativo, ai sensi dell’art. 101 della Costituzione, deve dare applicazione alla legge e alle disposizioni regolamentari basate sulla legge, sussumendo la fattispecie concreta a quella astratta, secondo i canoni classici dell’esegesi logico giuridica.
12.5. Nel caso all’esame, la fattispecie astratta è quella prevista dal menzionato d.m. n. 198/2003, art. 3, comma 2, come specificata dalla Tabella 1, punto 2, lettera b), che si è riferita ai “tatuaggi sulle parti del corpo non coperte dall'uniforme o quando, per la loro sede o natura, siano deturpanti o per il loro contenuto siano indice di personalità abnorme”.
12.6. Tale lettera b) è assolutamente chiara nel suo tenore letterale e non abbisogna di ulteriori specificazioni, perché la disposizione regolamentare – ripetesi, non impugnata nel giudizio e dunque insindacabile in questa sede - ha chiaramente inteso conferire una portata immediatamente escludente a due tipi di tatuaggi: 
- ai tatuaggi che si vedono sulle parti del corpo non coperte dall’uniforme (è il caso in esame, perché i tre -OMISSIS-si sono visti dalla uniforme estiva nella taglia indossata dalla candidata); 
- in alternativa, ai tatuaggi deturpanti o indice di personalità abnorme, anche qualora non visibili da sotto l’uniforme (non è il caso in esame, perché i tre -OMISSIS-, per quanto i giudizi estetici siano opinabili, non hanno certamente, secondo il senso comune, un contenuto abnorme o un aspetto deturpante).
12.7. La disposizione regolamentare applicata in sede amministrativa risulta assolutamente chiara, oltre che nel testo, anche nella ratio che la sorregge: 
- il regolamento – nel disporre le regole sulla selezione della platea degli aspiranti agenti della Polizia di Stato, con determinazioni non contestate e non sindacabili in questa sede – ha ritenuto che non vadano reclutati in un apparato dello Stato, fondamentale per la sicurezza pubblica, coloro che si tatuano in modo visibile e, dunque, riconoscibile ai terzi, perché ciò può essere di ostacolo o di pericolo per il regolare esercizio del servizio (nel caso di incarico da svolgere nell’anonimato o sotto copertura, la visibilità del tatuaggio, bello o brutto che sia, può rendere riconoscibile il poliziotto e potrebbe condurre al fallimento dell’operazione di polizia, anche con perdita di vite umane); 
- in secondo luogo, il regolamento ha disposto l’esclusione di quanti presentino tatuaggi ripugnanti o deturpanti, ovunque essi si trovino, e dunque anche in parti nascoste e non visibili dalla divisa, con ciò presumendo, con una determinazione insindacabile nel presente giudizio, che tali segni espressivi non siano compatibili con quanto deve caratterizzare il ‘poliziotto medio’.
12.8. Non si possono confondere le fattispecie normative dianzi delineate (tatuaggi ‘innocenti’ o anche graziosi ma visibili, e tatuaggi deturpanti o abnormi anche se nascosti), poiché tale confusione comporta la violazione delle relative disposizioni regolamentari e non giova alla definizione secondo diritto del caso concreto e nemmeno al servizio giustizia in generale, perché rischia di far percepire che l’Amministrazione che applica la legge ed i regolamenti, nonché il giudice che riaffermi la legittimità dell’atto conforme alla legge e al regolamento, abbiano voluto perseguire un innocuo e magari anche esteticamente apprezzabile tatuaggio.
In altre parole, l’esclusione dal concorso ai sensi della cit. lettera b), prima parte, è disposta non perché il tatuaggio ‘non è bello’, ma perché è visibile; se non fosse stato visibile, l’esclusione non sarebbe plausibilmente mai avvenuta, perché la seconda parte della lettera b) colpisce i soli tatuaggi deturpanti e abnormi.
12.9. I partecipanti al concorso, in sede di impugnazione dell’atto di esclusione, possono impugnare anche la disposizione regolamentare e il bando di concorso, deducendo la loro illegittimità (ciò che non è avvenuto nel presente giudizio).
12.10. Rilevato che l’Amministrazione ha emanato l’atto di esclusione in applicazione della prima parte della lettera b), non è condivisibile la statuizione del TAR, per la quale l’Amministrazione avrebbe dovuto specificamente motivare in ordine al pericolo di alterazioni funzionali o fisiognomiche. 
La Sezione, come sopra già evidenziato, ha più volte chiarito (cfr. ex multis le sentenze n. 1690 e n. 658 del 2020; richiamate anche dalle successive sentenze n. 7620 e 7621 del 2020) che soltanto i tatuaggi che in fase di rimozione perdono la loro qualificazione di ‘tatuaggio’, e assumono quella di ‘esiti cicatriziali’, sono sottoposti a tale ulteriore indagine medica, allo scopo di capire se si tratta di alterazioni acquisite croniche della cute e degli annessi; se le stesse sono estese o gravi; se le stesse, per sede o natura, determinino alterazioni funzionali o fisiognomiche. 
Anche in questo caso la ratio delle disposizioni in materia è chiarissima: esse consentono che il tatuaggio (prima della visita fissata in esecuzione del bando di concorso) sia rimosso e che rimanga la cicatrice e consentono altresì che la cicatrice (prima della visita fissata in esecuzione del bando di concorso) perda le caratteristiche escludenti di cui al tatuaggio (la riconoscibilità o l’abnormità), ma non consentono, invece, la partecipazione di coloro che abbiano la cute (anche per cause croniche dovute ad infezioni ad esempio, o per estensione o gravità delle alterazioni) caratterizzata da processi degenerativi tali da ostacolare l’esercizio del servizio o della funzione, che è lo scopo pratico al quale è funzionalizzato l’accesso al ruolo degli agenti della Polizia di Stato. 
12.11. Va riaffermato come, in sede di emanazione della sentenza di secondo grado, non possa rilevare la circostanza che – in esecuzione di una ordinanza cautelare o di una sentenza di primo grado – l’Amministrazione abbia doverosamente ammesso con riserva il candidato al concorso e - sempre dando esecuzione alla pronuncia giurisdizionale cautelare o di merito in primo grado - abbia disposto la frequenza a un corso o abbia disposto la nomina, in attesa della definizione del giudizio d’appello.
Poiché la controversia, salve le tassative ipotesi di revocazione, è definita con la formazione del giudicato, finché pende l’appello dinanzi al Consiglio di Stato avverso la sentenza di primo grado favorevole al candidato (che abbia ottenuto l’annullamento dell’esclusione o una favorevole misura cautelare), non può dirsi sorta alcuna legittima aspettativa al mantenimento degli effetti degli atti emanati con riserva, in attesa dell’esito definitivo del giudizio.
Nel caso di specie, è accaduto che il Ministero dell’Interno ha proposto sì l’appello avverso l’ordinanza di accoglimento della domanda cautelare di ammissione con riserva della candidata, ma tardivamente, sicché con l’ordinanza n. -OMISSIS-il Consiglio di Stato non ha potuto fare altro che dichiarare irricevibile il gravame cautelare. 
La declaratoria di irricevibilità per tardività ha comportato la temporanea ammissione della candidata al prosieguo della procedura selettiva, ma soltanto con riserva e senza che si sia mai prodotto alcun consolidamento della sua situazione giuridica soggettiva. 
Nel sistema processuale amministrativo, infatti, l’accertamento definitivo della spettanza di una pretesa (in questo caso, quella di partecipare al concorso) è un effetto che può derivare e consolidarsi soltanto all’esito della definizione del giudizio di cognizione: qualora (come nel caso all’esame) sia stato proposto appello, la decisione definitiva non può che competere al Consiglio di Stato.
È irrilevante l’esito che abbia caratterizzato la fase cautelare, la quale si contraddistingue per un diverso esame dei fatti e per diversi effetti dell’ordinanza cautelare (avente una portata strumentale e servente, e di per sé provvisoria, rispetto alla sentenza di definizione del giudizio) e si basa sul fumus delle deduzioni prospettate dalla parte. Dall’eventuale accoglimento della domanda cautelare derivano sempre e soltanto effetti interinali, temporanei, mai definitivi e insuscettibili di consolidare legittimi affidamenti in ordine al contenuto definitivo della sentenza, la quale non può che essere resa all’esito del giudizio di cognizione, quale unica (e naturale) sede in cui tutte le questioni giuridiche vengono esaminate e decise con un grado di approfondimento tale da non residuare più alcun dubbio circa la qualificazione giuridica della fattispecie concreta da cui scaturisce la lite; la sua sussunzione all’interno della cornice giuridica disegnata dal legislatore; la compiuta esegesi della disposizione ai fini della decisione del caso concreto.         
13. Va rimarcato come le osservazioni che precedono hanno tenuto conto anche della ricostruzione che la Sezione di recente ha effettuato, circa la disciplina vigente sul rilievo dei tatuaggi per l’ammissione e l’esclusione dalle procedure selettive per ciascun Corpo di Polizia e ciascuna Forza armata: il relativo quadro normativo è stato compiutamente ricostruito dalle sentenze n. 7620 e n. 7621 del 2020, le quali hanno elaborato alcuni principi, che per la loro importanza vanno in questa sede richiamati e sintetizzati.
 “a) per i reclutamenti in tutte le Forze armate e di polizia, i tatuaggi (anche in fase di rimozione al momento della visita concorsuale) e le cicatrici - se disfunzionali (anche a livello fisiognomico), ovvero ex se deturpanti, oppure indice di alterazione della psiche – sono causa di esclusione indipendentemente dalla visibilità o meno con la divisa;


b) per i reclutamenti nella Polizia di Stato e nella Polizia penitenziaria, qualsivoglia tatuaggio (anche in fase di rimozione ovvero seguito da esiti cicatrizionali) visibile con la divisa, comporta l’esclusione automatica;


c) per le Forze armate, la Guardia di finanza e la Polizia penitenziaria, tutte le alterazioni volontarie permanenti dell’aspetto fisico (comprensive dei tatuaggi e delle cicatrici, ad esempio da marchiatura a fuoco), non conseguenti a interventi di natura comunque sanitaria, se lesive del decoro della funzione e indipendentemente dalla circostanza che siano o meno visibili con la divisa, comportano l’esclusione;


d) è nella sostanza affidato ai singoli bandi di reclutamento il compito di riempire la clausola generale della “lesione del decoro della funzione” (per le Forze armate e le Forze di Polizia ad ordinamento militare soccorre il richiamo all’art. 721 t.u.o.m., rubricato ‘Dignità e decoro del militare’);


e) spetta esclusivamente alle apposite commissioni valutare l’idoneità psico-fisica dei candidati (espressamente in questo senso, per le Forze armate e le Forze di polizia ad ordinamento militare, gli artt. 640 cod. ord. mil. e 580, comma 1, t.u.o.m. che prevedono tale esclusività anche in deroga ad altre disposizioni di legge);


f) le valutazioni espresse in tali sedi – per le quali è sufficiente una sintetica motivazione anche ob relationem, venendo in rilievo interessi legittimi a fronte di procedure concorsuali di massa che devono ispirarsi ai criteri di economicità, efficacia ed efficienza come imposti dall’art. 1 della l. n. 241 del 1990 (arg. da Cons. Stato, ad. plen. n. 9 del 2014, §§ 7.4. ss.) - non possono essere direttamente attinte dal giudice amministrativo in quanto le relative controversie sono al di fuori dei tassativi casi di giurisdizione di merito sanciti dall’art. 134 c.p.a. (Cons. Stato, Ad. plen. n. 5 del 2015); il che non permette al giudice di controllare direttamente il merito della scelta operata dagli organi amministrativi a ciò preposti, se non nei casi in cui si scada nell’arbitrio, ovvero nella abnormità (cfr. di recente, per una analoga impostazione sia pure in diversa materia, Cass. civ., sez. un., n. 18592 del 2020 che, pur riconoscendo la pienezza del sindacato del giudice amministrativo sul fatto e sulle valutazioni, mantiene ferma la riserva di amministrazione)”.     
14. Per completezza, la Sezione ritiene di precisare che l’accoglimento dell’appello in esame non si può considerare precluso dai diversificati comportamenti processuali che ha avuto il Ministero dell’interno, nei molteplici giudizi che stanno riguardando il concorso per l’assunzione di 1851 allievi della Polizia di Stato.
Dopo la pubblicazione delle molteplici sentenze di primo grado che hanno continuato a basarsi su regole processuali ritenute non condivisibili da questa Sezione (in particolare, l’impossibilità di attribuire rilevanza alle circostanze sopravvenute rispetto a quanto accertato nelle visite mediche effettuate base al bando, per esigenze della par condicio dei candidati e per il principio tempus regit acum), il Ministero dell’interno a volte ha impugnato solo le sentenze di accoglimento dei ricorsi di primo grado e non anche le sfavorevoli ordinanze cautelari che le hanno precedute; a volte ha impugnato le sentenze di accoglimento dei ricorsi di primo grado dopo avere impugnato le sfavorevoli ordinanze cautelari che le hanno precedute (talvolta, con appelli dichiarati tardivi, come è avvenuto nel corso del primo grado di cognizione del presente giudizio); a volte ha depositato atti di rinuncia, in prossimità delle udienze di definizione dei suoi appelli.
Si tratta di circostanze che hanno sì comportato una diversità di trattamento, in concreto, delle singole posizioni pur identiche o assimilabili tra di loro (spesso caratterizzate dall’attualità dello svolgimento dell’attività lavorativa al momento della pubblicazione della sentenza di secondo grado), ma che non possono avere rilevanza nel singolo giudizio, nel quale si deve fare consueta e doverosa applicazione delle disposizioni vigenti.
14. In definitiva, per le considerazioni che precedono, l’appello va accolto e, in riforma dell’impugnata sentenza, va respinto il ricorso di primo grado.
15. Le spese di lite del doppio grado possono ancora compensarsi per questa controversia, mentre il pagamento del contributo unificato del doppio grado va posto a carico della originaria ricorrente secondo la regola della soccombenza.   
P.Q.M.
Il Consiglio di Stato in sede giurisdizionale, Sezione Quarta, definitivamente pronunciando sull’appello n. 8065/2020, lo accoglie e, in riforma dell’impugnata sentenza del Tar del Lazio, sede di Roma, di cui in epigrafe, respinge il ricorso di primo grado. 
Compensa le spese di lite del doppio grado, mentre il pagamento del contributo unificato del doppio grado va posto a carico della originaria ricorrente.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196, e dell’articolo 9, paragrafo 1, del Regolamento (UE) 2016/679 del Parlamento europeo e del Consiglio del 27 aprile 2016, a tutela dei diritti o della dignità della parte interessata, manda alla Segreteria di procedere all'oscuramento delle generalità, nonché di qualsiasi altro dato idoneo ad identificare la parte originaria ricorrente, odierna appellata.
Così deciso in Roma nella camera di consiglio del giorno 19 novembre 2020, svoltasi da remoto ai sensi dell’art. 25, d.l. 137/2020 con l'intervento dei magistrati:


Luigi Maruotti,	Presidente
Daniela Di Carlo,	Consigliere, Estensore
Nicola D'Angelo,	Consigliere
Silvia Martino,	Consigliere
Giuseppa Carluccio,	Consigliere

Luigi Maruotti,	Presidente
Daniela Di Carlo,	Consigliere, Estensore
Nicola D'Angelo,	Consigliere
Silvia Martino,	Consigliere
Giuseppa Carluccio,	Consigliere



IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Militari, forze armate e di polizia - Polizia di Stato – Selezione per assunzione agenti di Polizia – Giudizio di non idoneità per tatuaggio visibile - Legittimità – Inizio percorso di rimozione chirurgica  – Irrilevanza. ​​​​​​​
 

         E’ legittimo il giudizio di non idoneità nell'ambito della procedura selettiva per l'assunzione di 1.851 allievi agenti della Polizia di Stato, reso per la presenza di un “tatuaggio (in fase di rimozione) su parte del corpo non coperta dall’uniforme”, a nulla rilevando che era stato intrapreso un percorso di rimozione chirurgica, e ciò in quanto l’esame del possesso dei requisiti, ai fini dell’applicabilità delle fattispecie cd “escludenti”, è sottoposto al principio del tempus regit actum a garanzia della par condicio dei partecipanti alla procedura selettiva (1). 
 
(1) Ha chiarito la Sezione che la tabella 1, punto 2, lett. b), allegata all’art. 3 del d.m. 30 giugno 2003, n. 198 prevede che i tatuaggi (anche in fase di rimozione) e gli esiti cicatriziali in genere (derivanti da qualunque causa se “estese o gravi o che, per sede o natura, determinino alterazioni funzionali o fisiognomiche” della cute) sono sempre causa di inidoneità, qualora: a) indipendentemente dalla dimensione o dal soggetto rappresentato, si trovino “nelle parti del corpo non coperte dall'uniforme” (dovendosi, a tal fine, fare riferimento a tutti i tipi di uniforme utilizzate o utilizzabili nell'ambito del servizio); b) a prescindere dalla collocazione in parti del corpo non coperte dall’uniforme, “per la loro sede o natura, siano deturpanti o per il loro contenuto siano indice di personalità abnorme”. 
Si tratta di un approdo esegetico coerente, per altro, con gli orientamenti della giurisprudenza del Consiglio di Stato formatisi prima della riforma del 2019 (cfr. ex plurimis sez. IV, 10 giugno 2013, n. 3153; sez. II, parere 18 aprile 2013, n. 2080/11; sez. IV, 24 gennaio 2012, n. 316; sez. IV, 24 gennaio 2011, n. 504).
Nel caso sottoposto alla Sezione la Commissione ha verbalizzato che il tatuaggio era in corso di rimozione, ma probabilmente la relativa attività chirurgica, al momento in cui la candidata veniva esaminata, si trovava ad uno stadio tale da non impedire la corretta visuale del figurato ritratto sulla pelle. Altrimenti opinando, i componenti della Commissione medica non avrebbero potuto descrivere esattamente cosa vedevano in quel preciso momento davanti ai loro occhi.  
La maglietta della candidata lasciava scoperta l’area del braccio interessata dal tatuaggio. Anche in questo caso, la circostanza è stata ammessa dalla stessa ricorrente e risulta dalla sentenza impugnata, ove si precisa che in effetti il tatuaggio fuoriesce dall’uniforme estiva, anche se a seconda della posizione del braccio lo stesso quasi non si intravede. 
Il verbale è un atto pubblico, assistito da fede pubblica fino a querela di falso; non risulta (o almeno di ciò non vi è prova in atti) che sia stata proposta la querela di falso, pertanto le descrizioni e le affermazioni ivi contenute, che il pubblico ufficiale afferma essere avvenute o compiute in sua presenza da egli stesso o dai terzi ivi presenti, devono essere considerate come ‘verità storica’, non contestabile quanto all’effettivo loro accadimento fenomenico. 
Infine, non è decisivo che sia stato intrapreso un percorso di rimozione chirurgica: l’esame del possesso dei requisiti, ai fini dell’applicabilità delle fattispecie cd “escludenti”, è sottoposto al principio del tempus regit actum a garanzia della par condicio dei partecipanti alla procedura selettiva; non ammette ripetizioni nel tempo, se non stricto sensu sul presupposto della certezza della immodificabilità della situazione: nella procedura chirurgica di rimozione del tatuaggio, tale immodificabilità è assente per definizione, essendo le sedute preordinate a conseguire il risultato finale della sua elisione. 
Non si ravvisa alcuna contraddizione logica tra la (scrupolosa) affermazione verbalizzata dalla Commissione medica circa la rimozione in atto del tatuaggio e la (altrettanto scrupolosa) verbalizzazione delle dimensioni di cm 8,5, visibile dalla uniforme estiva di servizio indossata dalla candidata, perché le due sedute di rimozione non sono state sufficienti ad eliminare la figura. ","Militari, forze armate e di polizia"
https://www.giustizia-amministrativa.it/web/guest/-/impugnazione-da-parte-di-un-comune-delle-nuove-misure-di-contenimento-del-contagio-disposte-con-d-p-c-m-26-aprile-2020,"
Impugnazione da parte di un Comune delle nuove misure di contenimento del contagio disposte con d.P.C.M. 26 aprile 2020
","N. 03569/2020 REG.PROV.CAU.
N. 03111/2020
                REG.RIC.


REPUBBLICA ITALIANA
Tribunale Amministrativo Regionale per il  Lazio
(Sezione Prima)
Il Presidente
ha pronunciato il presente

DECRETO

DECRETO
sul ricorso numero di registro generale 3111 del 2020, proposto da Comune di Trapani, in persona del legale rappresentante pro tempore, rappresentato e difeso dagli avvocati Francesco Paolo Di Trapani e Carmela Santangelo, con domicilio digitale come da PEC da Registri di Giustizia; 

contro
Presidenza del Consiglio dei Ministri, non costituita in giudizio; 

nei confronti
Presidenza della Regione Siciliana, non costituita in giudizio; 

per l'annullamento
previa sospensione dell'efficacia,
del decreto del Presidente del Consiglio dei Ministri (D.P.C.M.) del 26 aprile 2020, pubblicato sulla Gazzetta Ufficiale Serie Generale n. 108 del 27 aprile 2020, disciplinante “Ulteriori disposizioni attuative del decreto-legge 23 febbraio 2020, n. 6, recante misure urgenti in materia di contenimento e gestione dell'emergenza epidemiologica da COVID-19, applicabili sull'intero territorio nazionale”;
b) ogni altro atto presupposto, connesso e/o conseguenziale.

Visti il ricorso e i relativi allegati;
Vista l'istanza di misure cautelari monocratiche proposta dal ricorrente, ai sensi dell'art. 56 cod. proc. amm.;
Considerato che, nella specie, non sussistono le condizioni per disporre l’accoglimento dell’istanza anzidetta nelle more della celebrazione della camera di consiglio;

P.Q.M.
rigetta l’istanza cautelare indicata in parte motiva. 
Fissa per la trattazione collegiale la camera di consiglio del 20 maggio 2020.
Il presente decreto sarà eseguito dall'Amministrazione ed è depositato presso la Segreteria del Tribunale che provvederà a darne comunicazione alle parti.
Così deciso in Roma il giorno 4 maggio 2020.





IL SEGRETARIO
","Covid-19 – Misure del contenimento del contagio – d.P.C.M. 26 aprile 2020 - Impugnazione da parte di una Comune – Non va sospeso.
          Non va sospeso, per mancanza dei presupposti previsti dall’art. 56 c.p.a. per la tutela monocratica cautelare, il decreto del Presidente del Consiglio dei Ministri del 26 aprile 2020, impugnato dal un Comune,  rubricato “ulteriori disposizioni attuative del d.l. 23 febbraio 2020, n. 6, recante misure urgenti in materia di contenimento e gestione dell'emergenza epidemiologica da covid-19, applicabili sull'intero territorio nazionale” (Covid 19).",Covid-19
https://www.giustizia-amministrativa.it/web/guest/-/revocazione-di-sentenza-emessa-su-ricorso-per-revocazione,"
Revocazione di sentenza emessa su ricorso per revocazione
","N. 01697/2022REG.PROV.COLL.
N. 07003/2021 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Terza)
ha pronunciato la presente
SENTENZA
sul ricorso numero di registro generale 7003 del 2021, proposto dall’Istituto di Ricovero e Cura a Carattere Scientifico Fondazione Santa Lucia, in persona del legale rappresentante pro tempore, rappresentato e difeso dall'avvocato Gianluigi Pellegrino, con domicilio digitale come da PEC da Registri di Giustizia; 

contro
Regione Lazio, in persona del legale rappresentante pro tempore, rappresentata e difesa dall'avvocato Rosa Maria Privitera, con domicilio digitale come da PEC da Registri di Giustizia e domicilio eletto in Roma, via Marcantonio Colonna n. 27; Presidente della Giunta Regionale della Regione Lazio, nella qualità di Commissario ad Acta per la Sanità del Lazio, non costituito in giudizio; 

nei confronti
Presidenza del Consiglio dei Ministri, non costituita in giudizio; 

per la revocazione
della sentenza del Consiglio di Stato, Sez. III, n. 3416/2021.

Visti il ricorso in appello e i relativi allegati;
Visto l'atto di costituzione in giudizio della Regione Lazio;
Visti tutti gli atti della causa;
Relatore nell'udienza pubblica del giorno 17 febbraio 2022 il Cons. Umberto Maiello e dato atto della presenza, ai sensi di legge, degli avvocati delle parti come da verbale dell’udienza;
Ritenuto e considerato in fatto e diritto quanto segue.

FATTO e DIRITTO
1. Con il presente mezzo l’Istituto ricorrente agisce al fine di ottenere la revocazione della sentenza n. 3416/2021 con la quale questa Sezione ha dichiarato inammissibile la domanda promossa con il ricorso RGN 8125/2019 volto ad ottenere la revocazione della sentenza n. 5734/2019 emessa nel corso del giudizio RGN 8728/2015.
1.2. Vale premettere che la parte ricorrente, Istituto Santa Lucia, è una struttura di ricovero e cura a carattere scientifico (IRCCS) che eroga prestazioni di alta specialità neuroriabilitativa in regime di accreditamento istituzionale.
1.3. La risalente e complessa vicenda processuale, sfociata nel ricorso oggi in esame, attiene alla remunerazione delle prestazioni sanitarie erogate dall’Istituto ricorrente per l’anno 2010, nel quale la Regione Lazio adottava, a mezzo del suo Commissario ad acta, il decreto n. 85/10 recante “Finanziamento e definizione del sistema di remunerazione delle prestazioni erogate dagli IRCCS provati accreditati Santa Lucia e San Raffaele per l’attività erogata nell’anno 2010”. 
1.4. L’IRCCS Santa Lucia impugnava detto DCA in quanto ritenuto illegittimo ed il TAR Lazio, con sentenza n. 7742/11, accoglieva il ricorso precisando che “non è sufficiente che l’amministrazione faccia richiamo a pregressi decreti, dovendo procedere ad una nuova determinazione delle tariffe. Del resto la giurisprudenza amministrativa ha chiarito l’impossibilità di provvedere alla determinazione delle tariffe attraverso il richiamo a pregressi provvedimenti ed alla presunta reviviscenza delle tariffe in essi stabilite (T.A.R. Lazio Roma, sez. III, 13 marzo 2004, n. 2448)”.
1.5. Stante l’inerzia della Regione, l’Istituto promuoveva ricorso per l’ottemperanza alla sentenza 7742/2011 che il TAR accoglieva nominando altresì un Commissario ad acta (sentenza n. 4412/2014) successivamente sostituito dal Consiglio di Stato stante un potenziale conflitto di interessi.
1.6. Il nuovo Commissario concludeva nel senso che al giudicato dovesse darsi ottemperanza applicando per il 2010 le tariffe già fissate per il 2007, aggiornate con rivalutazione Istat.
1.7. La Regione, però, proponeva incidente di esecuzione, lamentando l’omessa considerazione del DCA n. 25/12 medio tempore intervenuto, che la medesima Regione assumeva poter costituire ottemperanza al giudicato da eseguire.
1.8. Il Consiglio di Stato (sent. n. 2555/16), riformando in appello la pronuncia reiettiva del TAR sul reclamo della Regione, riteneva necessario verificare se il decreto n. 25/12 potesse o meno costituire ottemperanza al giudicato e, a tal fine, incaricava un Commissario ausiliario, il quale concludeva che l’atto n. 25/12 poteva ritenersi ottemperativo della sentenza da eseguire.
1.9 In seguito ad incidente di esecuzione promosso dall’Istituto, il Consiglio di Stato (con sentenza n. 6020/2017) nominava un nuovo Commissario, affinché “verifichi le tariffe contenute nel decreto 25/2012 sotto il profilo della loro effettiva congruenza rispetto ai prezzi di mercato e ai costi di produzione, fornendo elementi utili a valutare, sotto questo specifico profilo, se le stesse possano costituire valida ottemperanza alla sentenza del Tar Lazio n. 7742/2011”.
1.10. Il Commissario ad acta chiedeva alle parti (Regione e IRCCS) di fornire un elenco di dieci strutture svolgenti attività analoga alla ricorrente da cui poter assumere dati (anche a mezzo di appositi questionari) necessari al fine di verificare la congruità o meno della tariffa recata dal citato DCA 25/12. Il campione veniva individuato in sei strutture alle quali veniva inviato un articolato questionario formato dal commissario in contraddittorio con le parti. 
1.11. Con successiva nota del 27 settembre 2018, il Commissario concludeva per la congruità della tariffa contenuta nel decreto 25/2012.
1.12. l’Istituto promuoveva quindi un nuovo incidente di esecuzione, rappresentando che il questionario era stato restituito solo da tre strutture su sei e comunque censurando la manifesta erroneità delle conclusioni del Commissario sotto molteplici profili.
1.13. Il Consiglio di Stato, con ordinanza n. 1625/19, richiedeva specifici chiarimenti al Commissario, da questi riscontrati con successiva nota del 12 luglio 2019.
2. Con sentenza n. 5734/2019 il Consiglio di Stato ha quindi respinto il reclamo dell’Istituto.
2.1. Con ricorso RGN 8125/2019, l’Istituto impugnava per revocazione dinanzi al Consiglio di Stato la sentenza n. 5734/2019, in quanto asseritamente affetta da manifesti errori revocatori sui contenuti materiali dell’oggetto e delle risultanze dell’istruttoria espletata, ossia:
-  per avere considerato una tariffa da validare superiore a quella recata nel DCA (376,52 euro, piuttosto che a 367,29). Se il Collegio avesse considerato l’effettivo ammontare (€ 367,29) della tariffa di cui al DCA 25/12 avrebbe osservato che solo per una struttura tra quelle che hanno risposto al questionario quell’ammontare (tariffa DCA n. 25/12) poteva in tesi dirsi congruo in relazione ai costi di produzione;
- per l’omesso computo di importanti voci di costo allegate dalle tre strutture e il cui calcolo avrebbe condotto a conclusione opposta di quella cui è pervenuta la sentenza;
- per aver erroneamente presupposto l’applicazione da parte del DCA 25/12, relativamente ai MDC diversi dal MDC1 (riabilitazione di alta complessità codice 75), di una tariffa pari a quella relativa al codice 75 quando invece risulterebbe applicata una tariffa più bassa;
- per omesso esame di specifiche censure di reclamo.
3. Con la sentenza 3416/2021, qui impugnata in revocatio revocationis, questa Sezione, dopo aver dettagliatamente esposto le ragioni poste dall’Istituto a fondamento della domanda di revocazione della pronuncia n. 5734/2019, ha dichiarato il ricorso inammissibile in quanto il lamentato errore di fatto, o abbaglio dei sensi, nel quale sarebbe incorso il Collegio, si risolverebbe, in realtà, nella reiterazione delle contestazioni in ordine alla: “idoneità o meno della nuova tariffa disposta in sede di ottemperanza, mutuata dalla sopravvenuta regolazione tariffaria del 2012, rispetto all’esigenza di retribuire in modo idoneo i costi economici del servizio reso comportando, come evidenziato plurime valutazioni di idoneità rimesse al prudente apprezzamento del giudice e non suscettibili di azione revocatoria, in quanto afferenti non alla percezione degli elementi acquisiti, bensì alla loro valutazione in termini, come detto, di idoneità, e quindi di ragionevolezza, adeguatezza e proporzionalità rispetto alle pur legittime aspettative della parte appellante”.
3.1 L’Istituto ricorrente in questa sede impugna in revocazione la suddetta sentenza che ha deciso, dichiarandolo inammissibile, il suo ricorso per la revocazione della sentenza n. 5734/2019.
3.2. A fondamento dell’ammissibilità e della fondatezza dell’impugnazione qui spiegata l’appellante pone la mancata pronuncia sulle censure revocatorie proposte, determinante una preclusione in rito “che pertanto ha impedito in radice, a causa del ridetto abbaglio, l’esame nel merito del mezzo revocatorio”.
L’errore di fatto che avrebbe precluso al giudice di esaminare la domanda di revocazione risiederebbe nella distonia dalla realtà processuale dell’assunto su cui riposa la pronuncia di inammissibilità secondo cui le valutazioni di idoneità della tariffa non sono suscettibili di azione revocatoria: “in quanto afferenti non alla percezione degli elementi acquisiti bensì alla loro valutazione in termini come detto di idoneità. E quindi di ragionevolezza, adeguatezza e proporzionalità rispetto alle pur legittime aspettative della parte appellante”. 
3.3. Ad avviso del ricorrente Istituto, contrariamente a quanto ritenuto dalla impugnata sentenza, i vizi revocatori dedotti con il ricorso per revocazione della pronuncia atterrebbero proprio alla “percezione degli elementi della causa”.
Confermerebbe l’asserito non liquet, ad avviso del ricorrente, la circostanza che la pronuncia abbia omesso di richiamare l’ordinanza n. 3443/2020 con la quale il Collegio “palesando di aver rilevato la piena conoscibilità dei tipici vizi revocatori dedotti” (ricorso, p. 7) chiedeva alla Regione di produrre una relazione sul conteggio dei costi delle strutture assunte a comparazione da parte del Commissario, sulla natura della ‘copertura dei costi’ assunta a fondamento della relazione commissariale ed, infine, in ordine all’incidenza della errata indicazione della tariffa in € 376 sulla valutazione di congruità.
3.4. L’Istituto, quindi, reitera tutti i motivi del ricorso per revocazione dai quali emergerebbe l’evidenza della inidoneità del DCA n. 25/12 a costituire ottemperanza al giudicato di cui alla sentenza Tar Lazio n. 7742/2011, a tali fini concludendo:
- in via rescindente, per la revocazione della sentenza n.  3416/2021 con conseguente accoglimento del ricorso per revocazione RG 8125/2019 e revoca della sentenza n. 5734/2019;
- in via rescissoria, perché venga dichiarata “l’inidoneità del DCA n. 25/12 a costituire ottemperanza al giudicato e assumendo ogni opportuna decisione conseguente, previa ove occorra rimessione all’Adunanza Plenaria/Corte costituzionale/Corte di Giustizia Europea della corretta interpretazione/illegittimità/incompatibilità comunitaria dell’art 107 co.2 cpa”.
Tale ultima richiesta viene formulata dal ricorrente in estremo subordine, attesa la ritenuta necessità di verificare la compatibilità costituzionale e/o eurounitaria del divieto di cui all’art. 107, co. 2, c.p.a., ove inteso in senso assoluto, tale cioè da precludere la revocazione della sentenza di revocazione in ogni caso, incluso quello in cui il giudice della revocazione abbia dichiarato inammissibile il ricorso per revocazione sulla base di un errore revocatorio, così di fatto limitando il diritto di difesa della parte che si vede ingiustamente privata di un mezzo d’impugnazione che l’ordinamento le mette a disposizione.  
3.5. Si è costituita la Regione Lazio eccependo l’inammissibilità del ricorso, promosso in violazione dell’art. 107, co. 2, c.p.a.
3.6. All’udienza del 17 febbraio 2022 la causa è stata trattenuta in decisione.
4. Il ricorso va dichiarato inammissibile.
4.1. Preliminarmente, si rivela, opportuno ricostruire le coordinate normative e giurisprudenziali predicabili in subiecta materia ed alle quali ci si atterrà nello scrutinio della res iudicanda.
Com’è noto, l'art. 106 del c.p.a. prevede che ""salvo quanto previsto dal comma 3, le sentenze dei Tribunali amministrativi regionali e del Consiglio di Stato sono impugnabili per revocazione, nei casi e nei modi previsti dagli articoli 395 e 396 del codice di procedura civile"".
A sua volta, l’art. 107 comma 2, in linea con quanto già previsto dall’art. 403 del c.p.c., prevede che “La sentenza emessa nel giudizio di revocazione non può essere impugnata per revocazione “.
5. Orbene, il ricorso qui in rilievo è inammissibile, anzitutto, perché viola il rigoroso disposto dell'art. 107, comma 2, c.p.a. siccome spiegato in vista della revocazione di una sentenza (CdS, Sez. III n. 3416/2021) già pronunciata in sede di revocazione di guisa che si pone in frontale contrasto con il chiaro precetto sopra richiamato il quale prevede che la sentenza pronunciata in sede di revocazione non può essere impugnata per revocazione.
5.1. Come più volte rimarcato dalla giurisprudenza di settore, inclusa quella di questa Sezione, la ratio della anzidetta preclusione si identifica nell'opportunità di evitare che, attraverso la riedizione del mezzo di impugnazione, si determini l'effetto dilatorio di differire la formazione del giudicato, con conseguente ricaduta sulla certezza dei rapporti giuridici, sulla ragionevole graduazione degli strumenti per il riesame del decisum, oltreché sull'economia dei mezzi stessi apprestati dall'ordinamento per la tutela dei diritti e degli interessi (cfr. Cons. St., sez. III, 22 luglio 2019 n. 5158; Cons. St., sez. IV, 3 maggio 2019, n. 2889; Cons. St., sez. V, 19 febbraio 1996, n. 219; Cons. St., sez. IV, 20 marzo 2000, n. 1476; Cons. St., sez. II, 5 giugno 1991, n. 566). 
Nei divisati arresti giurisprudenziali la possibilità di riesaminare la sentenza emessa in esito a giudizio di revocazione - nel quadro di una interpretazione costituzionalmente orientata alla luce delle garanzie di tutela in sede giurisdizionale apprestate dall'art. 24 Cost. - potrebbe trovare eccezionale ingresso (contra Cons. Stato, sez. III, 10 luglio 2013 n. 3720) in presenza di un ulteriore ed autonomo errore di fatto, posto a base della sentenza che ha deciso il primo giudizio di revocazione che, in limine litis, abbia precluso l'esplicarsi del rimedio stesso sul piano sostanziale, dando luogo ad una declaratoria di irricevibilità o di inammissibilità per erronea considerazione dei presupposti e delle condizioni a tal fine rilevanti, riconducibile alle ipotesi descritte all'art. 395, comma primo, n. 4, c.p.c. nonché nei casi, del tutto residuali, di nullità della sentenza per il difetto di sottoscrizione in assenza di impedimento ovvero di carenza in toto di elementi essenziali (motivazione o dispositivo), che si risolvono nell'inesistenza stessa dell'atto conclusivo del giudizio revocatorio.
Nella casistica enucleata dalla richiamata giurisprudenza le eccezionali fattispecie che consentirebbero di dare ingresso allo strumento qui in rilievo vengono così individuate:
a) o nel caso di statuizioni in rito, viziate da errore di fatto, che abbiano sostanzialmente precluso il giudizio di revocazione (ad esempio per la declaratoria, per errore di fatto, della tardività di un ricorso per revocazione in realtà tempestivamente proposto); 
b) o nei casi in cui, per errore di fatto del giudice relativo ad aspetti formali di instaurazione del contraddittorio (ad. es., un difetto di notifica alla controparte non rilevato), la pronuncia risulta insanabilmente affetta da nullità; 
c) o nei casi in cui, per sostanziale mancanza di uno degli elementi ontologicamente fondanti la decisione, quest'ultima non può che essere dichiarata inesistente (per la mancanza della motivazione e/o del dispositivo, per la mancanza di sottoscrizione in difetto di impedimento ovvero sottoscrizione da parte di soggetti non componenti il Collegio giudicante). 
5.2. L’intrinseca ragionevolezza di tale approdo, nella parte in cui circoscrive rigorosamente con riferimento a ben individuate fattispecie da ritenersi tassative ed eccezionali l’esperibilità del rimedio in argomento, è di tutta evidenza non potendo evidentemente le liti trascinarsi ininterrottamente e ben oltre la formazione del giudicato.
5.3. Questa Sezione, di recente, ha del tutto condivisibilmente ribadito i principi suesposti soggiungendo che “già le limitazioni previste dal citato art. 395 c.p.c. per la concreta esperibilità del mezzo straordinario di impugnazione rispondono alla ratio di impedire, quale che sia la giurisdizione, la indebita introduzione di un ulteriore grado di giudizio. 18. A maggior ragione il divieto di revocatio revocationis è volto del tutto ragionevolmente ad impedire che l'impugnazione di una sentenza, occasionata dalla proposizione di una impugnazione già definita straordinaria, possa trasformarsi essa stessa in uno strumento per ""tenere in vita"" la causa, impedendone la decisione definitiva e, dunque, l'effettività della tutela. 


19. D'altra parte, se non può escludersi - in teoria - che la sentenza pronunciata in sede di revocazione possa essere affetta anch'essa da difetti della medesima specie di quelli ipotizzabili ai sensi dell'art. 395 c.p.c. per una ""ordinaria"" sentenza, nondimeno la logica complessiva dell'ordinamento giuridico e il buon senso impongono una scelta volta a privilegiare - una volta che è stato già previsto ed utilizzato il mezzo di impugnazione straordinario, e dunque una volta garantita anche questa ulteriore, eccezionale esigenza di tutela - la diversa esigenza di effettività della tutela giurisdizionale e di (conseguita) stabilità dei rapporti giuridici, per come derivanti dalla decisione emessa in sede di revocazione. 


20. In definitiva, l'ordinamento giuridico opera, nella descritta disciplina della revocazione, un comprensibile e condivisibile bilanciamento tra valori costituzionalmente previsti e tutelati: 


- da un lato, la previsione del mezzo straordinario del ricorso per revocazione assolve la funzione di garantire la più piena attuazione del diritto alla tutela giurisdizionale, ai sensi dell'art. 24 Cost., andando anche oltre (proprio perché mezzo di impugnazione straordinario) i gradi ordinari di giudizio; 


- dall'altro lato, il divieto di revocatio revocationis afferma lo speculare principio del diritto alla tutela giurisdizionale delle altre parti evocate in giudizio (diritto che ricomprende sia, in negativo, quello di non essere oggetto di innumerevoli azioni, prive di ragionevole giustificazione, sia, in positivo, quello di vedere definito ed assicurato il risultato processualmente conseguito), ed inoltre realizza in concreto il principio di ragionevole durata del processo, ai sensi degli artt. 111, comma secondo, Cost e 6 C. (…)”(cfr. Cons. St., sez. III, 22 luglio 2019 n. 5158).
 5.4. Né vengono qui in rilievo indici di sviamento della funzione giudicante tali da consentire di sussumere il caso in argomento in una delle sopra richiamate fattispecie.
E, invero, il mezzo in questione attrae nel fuoco della contestazione la compiutezza e la congruenza dell’ordito motivazionale che, per la sua insufficienza ed erroneità, si risolverebbe in un autentico omesso esame del mezzo revocatorio concretando un vero e proprio rifiuto di esercizio del potere/dovere connesso alla funzione giurisdizionale.
Le doglianze attoree involgono, dunque, direttamente il decisum siccome non idoneo ad integrare una vera risposta alla domanda (revocatoria) azionata dalla ricorrente.
5.5. Pur tuttavia, l’omissione di pronuncia a cui vorrebbe inopportunamente fare appello il ricorrente per accedere alla revocatio revocationis è cosa ben diversa, in quanto matura quale effetto necessitato della radicale assenza di un giudizio di revocazione determinatasi per l’erronea convinzione della sussistenza di vizi (quali la mancata notifica ad una parte necessaria, la violazione del termine di impugnazione, ecc…) che precludono a monte la formazione, nella mente del Giudice, di qualsiasi convincimento – e pertanto di una statuizione di merito – sulla controversia sottoposta al suo esame. 
Inoltre, e come già evidenziato nella richiamata giurisprudenza, da cui non vi è ragione di discostarsi, con specifico riferimento alla motivazione, “è bene precisare che, quale requisito ontologico della sentenza, deve esistere un testo (un insieme di segni) riconducibile ad un significante definibile come ""motivazione"" di quanto deciso, dovendosi al contempo escludere ogni ulteriore analisi cognitiva del testo medesimo (ciò attenendo al significato, e dunque alla sufficienza e logicità, o meno, della motivazione e non già alla sua materiale sussistenza)” (cfr. Cons. St., sez. III, 22 luglio 2019 n. 5158).  
5.6. Di contro, non può essere revocato in dubbio che la decisione revocanda si allinei perfettamente, sotto il profilo formale, ai requisiti costitutivi minimi previsti dalla legge per la sua giuridica riconoscibilità, essendo dotata della necessaria motivazione nei termini suesposti, in cui, peraltro, il giudice ha oltretutto espresso il principio regolatorio che avrebbe dovuto governare la fattispecie controversa indicando le ragioni di fondo per cui le plurime ragioni revocatorie dedotte dalla ricorrente, e fatte oggetto di analitica ricognizione, non avrebbero potuto trovare accoglimento.
5.7. D’altro canto, anche a voler concedere, per mera ipotesi, che il ricorso fosse eccezionalmente ammissibile in deroga al divieto imposto dall’art. 107 c.p.a., sarebbe davvero arduo per tutte le ragioni suddette ritenere che il decisum qui in rilievo possa dirsi espressione di un abbaglio dei sensi e, dunque, inficiato da un errore di fatto, non essendo qui in contestazione la corretta percezione del contenuto meramente materiale degli atti del giudizio ovvero dei motivi revocatori proposti, avendo lo stesso ricorrente ripetutamente dato atto che tali motivi la “sentenza qui impugnata ha correttamente e fedelmente riportato (…)”. A tal proposito, va qui richiamato e confermato l’orientamento secondo cui: “laddove una sentenza menzioni nella parte descrittiva in fatto un motivo di doglianza, pur se ometta di pronunciarsi espressamente su di esso nella parte motiva, ciò non configura un vizio di omessa pronuncia, dovendosi considerare la pronuncia sul punto implicita nella statuizione complessiva della sentenza (Cons. Stato, V, 19 ottobre 2017, n. 4842; III, n. 1330 del 2021, cit.; Id., 7 aprile 2021, n. 2820)” (da ultimo Cons. Stato, Sez. V, 3 giugno 2021, n. 4225).
Ne discende che, assecondando la richiesta attorea, ad essere sindacata risulterebbe la regula iuris che il Collegio ha inteso applicare per dirimere la controversia valorizzando il dato assorbente dell’attinenza alla componente propria del giudizio ogni valutazione in tema di idoneità complessiva della nuova tariffa disposta in sede di ottemperanza siccome afferente non alla percezione degli elementi acquisiti, bensì alla loro valutazione in termini, come detto, di idoneità, e quindi di ragionevolezza, adeguatezza e proporzionalità rispetto alle pur legittime aspettative della parte appellante.       
Il Collegio si troverebbe, dunque, a porre rimedio non già ad un errore di fatto ma al criterio di valutazione seguito nel precedente giudizio e cioè a un presunto errore di diritto che, come tale, non può giammai dar luogo ad esito positivo della fase rescindente del giudizio di revocazione, in quanto l'istituto della revocazione è rimedio eccezionale che non può convertirsi in un terzo grado di giudizio.
E’, infatti, noto che la domanda azionata trascende i limiti del giudizio revocatorio allorché si contesti l'erroneo, inesatto o incompleto apprezzamento delle risultanze processuali o di anomalia del procedimento logico di interpretazione del materiale probatorio, ovvero quando la questione controversa sia stata risolta sulla base di specifici canoni ermeneutici o di un esame critico della documentazione acquisita"" (cfr. da ultimo Consiglio di Stato, sez. IV, 14/06/2018, n. 3671; Consiglio di Stato, sez. IV, 22 gennaio 2018 n. 406; Id., sez. V, 25 ottobre 2017, n. 4928; Id., sez. V, 6 aprile 2017, n. 1610; Id., sez. V, 12 gennaio 2017 n. 56). Peraltro, ricorre l'errore revocatorio in ipotesi di mancata pronuncia su di una censura sollevata dal ricorrente ""purché risulti evidente dalla lettura della sentenza che in nessun modo il giudice ha preso in esame la censura medesima; si deve trattare, in altri termini, di una totale mancanza di esame o di valutazione del motivo e non di un difetto di motivazione della decisione, non censurabile in sede di revocazione"" (Cons. Stato, VI, 22 agosto 2017, n. 4055); sempre in termini, Cons. Stato, V, 12 maggio 2017, n. 2229, secondo cui ""L'errore revocatorio è [...] configurabile in ipotesi di omessa pronuncia su una censura sollevata dal ricorrente purché risulti evidente dalla lettura della sentenza che in nessun modo il giudice ha preso in esame la censura medesima; si deve trattare, in altri termini, di una totale mancanza di esame e/o valutazione del motivo e non di un difetto di motivazione della decisione (cfr., Cons. Stato, Sez. V, 5/4/2016, n. 1331; 22/1/2015, n. 264; Sez. IV, 1/9/2015, n. 4099)"" ed ancora ""si può affermare che, laddove una sentenza menzioni nella parte descrittiva in fatto un motivo di doglianza, pur se ometta di pronunciarsi espressamente su di esso nella parte motiva, ciò non configura un vizio di omessa pronuncia, dovendosi considerare la pronuncia sul punto implicita nella statuizione complessiva della sentenza"" (Cons. Stato, V, 19 ottobre 2017, n. 4842).
5.8. In definitiva, nessun errore percettivo risulta consumato da parte della Sezione avendo avuto – per averlo finanche analiticamente ed in modo diffuso descritto – chiara contezza del contenuto analitico delle censure articolate e del materiale processuale su cui riposava il tema in discussione, come d’altronde riconosciuto dalla stessa parte ricorrente.
Ed è proprio per effetto ed a seguito dello scrutinio della suddetta documentazione, nonché delle tesi difensive che da essa prendevano abbrivio, il giudice di appello è giunto alla statuizione qui contestata. 
5.9. Né ad un diverso approdo può pervenirsi per il fatto che precedentemente il Collegio avesse disposto approfondimenti istruttori, non esitati dall’Amministrazione all’uopo onerata, essendo il giudice evidentemente libero in fase decisoria di rivalutare la definibilità del giudizio anche in via implicita e senza necessità di revocare espressamente la precedente ordinanza.
D’altro canto, giova qui nuovamente ribadire che, attraverso la disamina dei passaggi in cui si articola la traiettoria argomentativa del corrispondente capo della decisione, non emergono elementi sintomatici di una sviata attività ricognitiva di lettura degli atti acquisiti al processo che possa aver falsato la corretta rappresentazione delle risultanze di causa, di cui il giudice ha, per converso, dato adeguatamente conto.
6. Quanto, poi, alla correttezza della valutazione offerta deve ribadirsi come ciò attenga al processo di valutazione e all'iter logico della decisione del giudice e, dunque, ma solo in via di mera tesi, all'errore di diritto.
Tale è, dunque, il reale significato della contestazione veicolata con la domanda in epigrafe che involge la diversa valutazione delle acquisizioni processuali con decisione che, pertanto, resta qui non sindacabile.
6.1. In definitiva, pur a fronte dell’abile prospettazione difensiva congegnata dai ricorrenti, deve rilevarsi che il nucleo essenziale delle censure suesposte vada qualificato come irritualmente dedotto con il mezzo in epigrafe siccome manifestamente estraneo al ventaglio delle specifiche e tipizzate ipotesi che reggono l’azione di revocazione della revocazione.
6.2. È, invero, di tutta evidenza come, con il mezzo qui in rilievo, il ricorrente contesti una presunta violazione della legge processuale a garanzia dell’effettività e dell’accuratezza dello scrutinio della propria domanda, evenienza questa in alcun modo sussumibile nell’elencazione delle fattispecie che abilitano alla proposizione di tale straordinaria impugnazione (id est revocazione della revocazione).
7. Né sembra praticabile l’alternativa opzione ermeneutica di enucleare, sulla scorta di un’interpretazione sistematica dell’ordinamento, pur nella sua articolata composizione multilivello, un principio generale volto, comunque, a garantire, previa declaratoria di nullità della sentenza, ancorché di ultima istanza, la riapertura del processo in presenza di gravi violazioni processuali. 
Tale opzione contrasta, invero, con il principio di tipicità e tassatività delle impugnazioni, principio che nell’ordinamento processuale amministrativo non patisce eccezioni nemmeno nel caso in cui la violazione processuale, costituendo finanche una violazione della CEDU, risulti accertata dalla Corte di Strasburgo. Ha, invero, evidenziato la Consulta che, nell'ordinamento italiano la riapertura del processo non penale, con il conseguente travolgimento del giudicato, esige una delicata ponderazione, alla luce dell'art. 24 Cost., fra il diritto di azione degli interessati e il diritto di difesa dei terzi, e tale ponderazione spetta in via prioritaria al legislatore. (cfr. (cfr. Corte Costituzionale, n. 123 del 26/05/2017, n. 93 del 21.3.2018).
A conforto di tale approdo, è possibile fare rinvio ad una recente pronuncia delle Sezioni Unite della Corte di Cassazione (cfr. Cass. Civ. sez. un., 11/04/2018, n.8984) in cui la Suprema Corte ha evidenziato quanto segue “Nè, con riguardo al sistema delle impugnazioni, la Costituzione impone al legislatore ordinario altri vincoli oltre a quelli, previsti dall'art. 111 Cost., della ricorribilità in cassazione per violazione di legge di tutte le sentenze ed i provvedimenti sulla libertà personale pronunciati dagli organi giurisdizionali ordinari e speciali. Sicché non appare irrazionale la scelta del legislatore di riconoscere ai motivi di revocazione una propria specifica funzione, escludendone gli errori giuridici e quelli di giudizio o valutazione, proponibili solo contro le decisioni di merito nei limiti dell'appello e del ricorso per cassazione (conf. Cass., Sez. U., n. 30994/2017, cit.). Inoltre, quanto all'effettività della tutela giudiziaria, anche la giurisprudenza europea e quella costituzionale riconoscono la necessità che le decisioni, una volta divenute definitive, non possano essere messe in discussione, onde assicurare la stabilità del diritto e dei rapporti giuridici, nonchè l'ordinata amministrazione della giustizia (Corte giust., 03/09/2009, Olimpiclub; 30/09/2003, Kobler; 16/03/2006, Kapferer; conf. Corte EDU, 28/07/1998, Omar c. Francia; 27/03/2014, Erfar-Avef c. Grecia; 03/07/2012, Radeva c. Bulgaria); il che convalida il contenimento del rimedio revocatorio per le decisioni di legittimità ai soli casi di ""sviste"" o di ""puri equivoci"" senza che rilevino a pretesi errori di valutazione (Corte cost. n. 17/1986, n. 36/1991, n. 207/2009; conf. Cass., Sez. U., n. 30994/2017, cit.)”.
In ragione di quanto evidenziato va, dunque, dichiarata l’inammissibilità del ricorso.
Le spese, in ragione della peculiarità della vicenda scrutinata, possono essere compensate.
P.Q.M.
Il Consiglio di Stato in sede giurisdizionale (Sezione Terza), definitivamente decidendo sul ricorso in epigrafe, lo dichiara inammissibile. Spese compensate.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 17 febbraio 2022 con l'intervento dei magistrati:


Michele Corradino,	Presidente
Giulia Ferrari,	Consigliere
Solveig Cogliani,	Consigliere
Umberto Maiello,	Consigliere, Estensore
Antonella De Miro,	Consigliere

Michele Corradino,	Presidente
Giulia Ferrari,	Consigliere
Solveig Cogliani,	Consigliere
Umberto Maiello,	Consigliere, Estensore
Antonella De Miro,	Consigliere



IL SEGRETARIO
","Processo amministrativo – Revocazione – Di sentenza emessa su ricorso per revocazione – Inammissibilità. 

   Ai sensi dell’art. 107, comma 2, c.p.a., la sentenza pronunciata in sede di revocazione non può essere impugnata per revocazione (1). 

 
(1) Ha ricordato la Sezione che la ratio della preclusione introdotta dall’art. 107 c.p.a. si identifica nell'opportunità di evitare che, attraverso la riedizione del mezzo di impugnazione, si determini l'effetto dilatorio di differire la formazione del giudicato, con conseguente ricaduta sulla certezza dei rapporti giuridici, sulla ragionevole graduazione degli strumenti per il riesame del decisum, oltreché sull'economia dei mezzi stessi apprestati dall'ordinamento per la tutela dei diritti e degli interessi (cfr. Cons. St., sez. III, 22 luglio 2019, n. 5158; id., sez. IV, 3 maggio 2019, n. 2889; id., sez. V, 19 febbraio 1996, n. 219; id., sez. IV, 20 marzo 2000, n. 1476; id., sez. II, 5 giugno 1991, n. 566)
Nei divisati arresti giurisprudenziali la possibilità di riesaminare la sentenza emessa in esito a giudizio di revocazione - nel quadro di una interpretazione costituzionalmente orientata alla luce delle garanzie di tutela in sede giurisdizionale apprestate dall'art. 24 Cost. - potrebbe trovare eccezionale ingresso (contra Cons. Stato, sez. III, 10 luglio 2013, n. 3720) in presenza di un ulteriore ed autonomo errore di fatto, posto a base della sentenza che ha deciso il primo giudizio di revocazione che, in limine litis, abbia precluso l'esplicarsi del rimedio stesso sul piano sostanziale, dando luogo ad una declaratoria di irricevibilità o di inammissibilità per erronea considerazione dei presupposti e delle condizioni a tal fine rilevanti, riconducibile alle ipotesi descritte all'art. 395, comma primo, n. 4, c.p.c. nonché nei casi, del tutto residuali, di nullità della sentenza per il difetto di sottoscrizione in assenza di impedimento ovvero di carenza in toto di elementi essenziali (motivazione o dispositivo), che si risolvono nell'inesistenza stessa dell'atto conclusivo del giudizio revocatorio. 
Nella casistica enucleata dalla richiamata giurisprudenza le eccezionali fattispecie che consentirebbero di dare ingresso allo strumento qui in rilievo vengono così individuate: a) o nel caso di statuizioni in rito, viziate da errore di fatto, che abbiano sostanzialmente precluso il giudizio di revocazione (ad esempio per la declaratoria, per errore di fatto, della tardività di un ricorso per revocazione in realtà tempestivamente proposto); b) o nei casi in cui, per errore di fatto del giudice relativo ad aspetti formali di instaurazione del contraddittorio (ad. es., un difetto di notifica alla controparte non rilevato), la pronuncia risulta insanabilmente affetta da nullità; c) o nei casi in cui, per sostanziale mancanza di uno degli elementi ontologicamente fondanti la decisione, quest'ultima non può che essere dichiarata inesistente (per la mancanza della motivazione e/o del dispositivo, per la mancanza di sottoscrizione in difetto di impedimento ovvero sottoscrizione da parte di soggetti non componenti il Collegio giudicante).  
L’intrinseca ragionevolezza di tale approdo, nella parte in cui circoscrive rigorosamente con riferimento a ben individuate fattispecie da ritenersi tassative ed eccezionali l’esperibilità del rimedio in argomento, è di tutta evidenza non potendo evidentemente le liti trascinarsi ininterrottamente e ben oltre la formazione del giudicato. 
Questa Sezione, di recente, ha del tutto condivisibilmente ribadito i principi suesposti soggiungendo che “già le limitazioni previste dal citato art. 395 c.p.c. per la concreta esperibilità del mezzo straordinario di impugnazione rispondono alla ratio di impedire, quale che sia la giurisdizione, la indebita introduzione di un ulteriore grado di giudizio. A maggior ragione il divieto di revocatio revocationis è volto del tutto ragionevolmente ad impedire che l'impugnazione di una sentenza, occasionata dalla proposizione di una impugnazione già definita straordinaria, possa trasformarsi essa stessa in uno strumento per ""tenere in vita"" la causa, impedendone la decisione definitiva e, dunque, l'effettività della tutela.   
D'altra parte, se non può escludersi - in teoria - che la sentenza pronunciata in sede di revocazione possa essere affetta anch'essa da difetti della medesima specie di quelli ipotizzabili ai sensi dell'art. 395 c.p.c. per una ""ordinaria"" sentenza, nondimeno la logica complessiva dell'ordinamento giuridico e il buon senso impongono una scelta volta a privilegiare - una volta che è stato già previsto ed utilizzato il mezzo di impugnazione straordinario, e dunque una volta garantita anche questa ulteriore, eccezionale esigenza di tutela - la diversa esigenza di effettività della tutela giurisdizionale e di (conseguita) stabilità dei rapporti giuridici, per come derivanti dalla decisione emessa in sede di revocazione.   
In definitiva, l'ordinamento giuridico opera, nella descritta disciplina della revocazione, un comprensibile e condivisibile bilanciamento tra valori costituzionalmente previsti e tutelati: da un lato, la previsione del mezzo straordinario del ricorso per revocazione assolve la funzione di garantire la più piena attuazione del diritto alla tutela giurisdizionale, ai sensi dell'art. 24 Cost., andando anche oltre (proprio perché mezzo di impugnazione straordinario) i gradi ordinari di giudizio;  dall'altro lato, il divieto di revocatio revocationis afferma lo speculare principio del diritto alla tutela giurisdizionale delle altre parti evocate in giudizio (diritto che ricomprende sia, in negativo, quello di non essere oggetto di innumerevoli azioni, prive di ragionevole giustificazione, sia, in positivo, quello di vedere definito ed assicurato il risultato processualmente conseguito), ed inoltre realizza in concreto il principio di ragionevole durata del processo, ai sensi degli artt. 111, comma secondo, Cost e 6 C. (…)”. (Cons. St., sez. III, 22 luglio 2019 n. 5158).​​​​​​​",Processo amministrativo
https://www.giustizia-amministrativa.it/web/guest/-/ordinanza-del-presidente-della-regione-toscana-che-consente-il-rientro-in-toscana-dalle-altre-regioni-solo-a-coloro-che-hanno-il-regione-il-medico-di-,"
Ordinanza del Presidente della Regione Toscana che consente il rientro in Toscana dalle altre regioni, solo a coloro che hanno il Regione il medico di base
","N. 00334/2021 REG.PROV.COLL.
N. 00143/2021 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale per la  Toscana
(Sezione Seconda)
ha pronunciato la presente
SENTENZA
ex art. 60 cod. proc. amm.;sul ricorso numero di registro generale 143 del 2021, proposto da Massimo Colarizi, Letizia Mazzarelli, Simona Colarizi, Cinzia Cassani, Antonino Vitarelli, Anna Maria Camerini, Bruno Montanari, rappresentati e difesi dagli avvocati Massimo Colarizi, Letizia Mazzarelli, con domicilio digitale come da PEC da Registri di Giustizia; 

contro
Regione Toscana, in persona del Presidente pro tempore, rappresentata e difesa dall'avvocato Arianna Paoletti, con domicilio digitale come da PEC da Registri di Giustizia e domicilio eletto in Firenze, piazza Unità Italiana 1; 

per l'annullamento
dell’ordinanza del Presidente della Giunta Regionale della Toscana n. 3 del 22 gennaio 2021, avente ad oggetto “Ulteriori misure per il contenimento dell’emergenza epidemiologica da COVID 19. Disposizioni per il rientro alla propria residenza, domicilio, abitazione”, nella parte in cui ha limitato il rientro in Toscana (presso la propria abitazione) dalle zone classificate gialle, arancioni e rosse soltanto a coloro che hanno nel territorio regionale il proprio medico di medicina generale. 

Visti il ricorso e i relativi allegati;
Visto l'atto di costituzione in giudizio della Regione Toscana;
Visti tutti gli atti della causa;
Visto l’art. 25 del d.l. 28 ottobre 2020, n. 137;
Relatore nella camera di consiglio del giorno 3 marzo 2021 il dott. Nicola Fenicia e uditi per le parti i difensori come specificato nel verbale;

Premesso che:
Viene impugnata l’ordinanza del presidente della giunta regionale n. 3 del 22 gennaio 2021 (Ulteriori misure per il contenimento dell'emergenza epidemiologica da Covid 19. Disposizioni per il rientro alla propria residenza, domicilio, abitazione);
Con tale provvedimento, adottato ai sensi dell’art. 32, comma 3, L. 23 dicembre 1978 n. 833, sono state dettate, dal presidente della regione, disposizioni per il rientro alla propria residenza, domicilio e abitazione, a seguito del D.L. n. 2 del 14 gennaio 2021, il quale ultimo, per quanto qui interessa, ha previsto il divieto di spostamento tra diverse regioni, salvi gli spostamenti motivati da comprovate esigenze lavorative o situazioni di necessità ovvero per motivi di salute. In particolare, l'articolo 1, comma 3, del d.l. 2/2021 prevede che: “Dal 16 gennaio 2021 al 15 febbraio 2021, sull'intero territorio nazionale è vietato ogni spostamento in entrata e in uscita tra i territori di diverse regioni o province autonome, salvi gli spostamenti motivati da comprovate esigenze lavorative o situazioni di necessità ovvero per motivi di salute. E' comunque consentito il rientro alla propria residenza,
domicilio o abitazione”. Tale previsione è stata poi prorogata fino al 27 marzo 2021 (D.L. n. 15 del 23 febbraio 2021);
Come si legge nell’ordinanza impugnata, nel dare attuazione a tale previsione legislativa, il presidente della giunta della regione Toscana - “ritenuto che il riferimento al domicilio, all’abitazione e alla residenza si presta ad essere applicato nel senso di permettere alle persone che rientrano in Toscana di recarsi anche nelle seconde case per motivi non di effettiva necessità, in quanto tale riferimento ricomprende anche le fattispecie abitative saltuarie e non stabili; Ritenuto che tale contesto, soprattutto con riferimento alla necessità di realizzare una compiuta azione di prevenzione, impone l’assunzione immediata di ogni misura di contenimento e gestione adeguata e proporzionata all’evolversi della situazione epidemiologica, individuando idonee precauzioni per fronteggiare adeguatamente possibili situazioni di pregiudizio per la collettività” - ha ritenuto necessario “stabilire, a tutela della salute collettiva, che i soggetti che rientrano in Toscana dalle zone gialla, rosse e arancioni abbiano sul territorio regionale il proprio medico di medicina generale o il pediatra di libera scelta”;
La ratio della disposizione, secondo quanto spiegato in giudizio dall’Avvocatura regionale, sarebbe quella di evitare un sovraccarico del servizio sanitario regionale, in quanto le persone ospiti nelle seconde case, in caso di necessità, sarebbero costrette, in assenza dell’assistenza e del filtro del medico di base, a rivolgersi direttamente al pronto soccorso dell’ospedale di zona;
Ai sensi dell’art. 25, comma 2, del decreto-legge n. 137 del 2020 la causa, chiamata alla camera di consiglio del giorno 3 marzo 2021 per la decisione cautelare, è stata trattenuta dal Collegio per la decisione nel merito, ai sensi dell’art. 60 c.p.a., sussistendone i presupposti, all’esito della discussione orale effettuata in videoconferenza;
Ritenuto che:
L’art. 1, comma 16, D.L. n. 33 del 16 maggio 2020 (convertito dalla legge 14 luglio 2020, n. 74) ha previsto che: “Per garantire lo svolgimento in condizioni di sicurezza delle attività economiche, produttive e sociali, le regioni monitorano con cadenza giornaliera l'andamento della situazione
epidemiologica nei propri territori e, in relazione a tale andamento, le condizioni di adeguatezza del sistema sanitario regionale. I dati del monitoraggio sono comunicati giornalmente dalle regioni al Ministero della salute, all'Istituto superiore di sanità e al comitato tecnico-scientifico di cui all'ordinanza del Capo del dipartimento della protezione civile del 3 febbraio 2020, n. 630, e successive modificazioni. In relazione all'andamento della situazione epidemiologica sul territorio, accertato secondo i criteri stabiliti con decreto del Ministro della salute 30 aprile 2020, pubblicato nella Gazzetta Ufficiale n. 112 del 2 maggio 2020, e sue eventuali modificazioni, nelle more dell'adozione dei decreti del Presidente del Consiglio dei ministri di cui all'articolo 2 del decreto-legge n. 19 del 2020, la Regione, informando contestualmente il Ministro della salute, può introdurre misure derogatorie restrittive rispetto a quelle disposte ai sensi del medesimo articolo 2, ovvero, nei soli casi e nel rispetto dei criteri previsti dai citati decreti e d'intesa con il Ministro della salute, anche ampliative.”;
Tale disposizione riserva, dunque, di regola allo strumento del d.P.C.M., previsto dall’art. 2 del Decreto legge n. 19 del 2020, eventuali interventi limitativi della circolazione delle persone tra le varie regioni italiane;
Dunque, nell’ambito della gestione della pandemia da Covid-19, diffusa a livello globale e perciò affidata interamente alla competenza esclusiva dello Stato a titolo di profilassi internazionale, le disposizioni limitative della libera circolazione delle persone, incidendo su un diritto costituzionalmente garantito (art. 16 della Costituzione), possono, in base alle suddette fonti normative, essere adottate con ordinanza regionale solo in presenza di ragioni di straordinaria necessità ed urgenza e nel rispetto dei principi di adeguatezza e proporzionalità al rischio epidemiologico effettivamente presente in determinate aree, e sempre che si tratti di interventi destinati a operare nelle more dell’adozione di un nuovo d.P.C.M. e giustificati dall' “andamento della situazione epidemiologica sul territorio”, ovvero dalla necessità di fronteggiare situazioni sopravvenute di aggravamento del rischio sanitario proprie della Regione interessata;
Nella fattispecie, l’ordinanza impugnata, adottata il 22 gennaio 2021, non risulta emanata nel rigoroso rispetto delle citate disposizioni e comunque in presenza di situazioni sopravvenute (rispetto all’emanazione dell’ultimo d.P.C.M, in data 14 gennaio 2021), di aggravamento del rischio sanitario nel territorio regionale, di tale urgenza da dover giustificare un intervento, da parte del presidente della regione Toscana, ulteriormente limitativo della circolazione delle persone sul territorio nazionale; 
Il provvedimento regionale impugnato è invece intervenuto solo pochi giorni dopo l’adozione dell’ultimo d.P.C.M., del 14 gennaio 2021, che già ha tenuto conto dell’evolversi in tutte le regioni dell’epidemia in corso;
Si riscontrano, pertanto, le censurate violazioni delle fonti primarie vigenti per la disciplina per il contenimento della emergenza epidemiologica da COVID 19, di deficit motivazionale, difetto di istruttoria, erronea valutazione dei presupposti e dei fatti;
Infatti, in particolare, il d.l. 14 gennaio 2021, n. 2, recante “ulteriori disposizioni urgenti in materia di contenimento e prevenzione della emergenza epidemiologica da COVID 19 e di svolgimento delle elezioni per l’anno 2021”, al comma 3 dell’art. 1, dispone che: “dal 16 gennaio 2021 al 15 febbraio 2021 sull’intero territorio nazionale è vietato ogni spostamento in uscita ed in entrata tra i territori di diverse regioni o provincie autonome salvi gli spostamenti motivati da comprovate esigenze lavorative o situazioni di necessità ovvero per motivi di salute. È comunque consentito il rientro alla propria residenza, domicilio o abitazione”. Nella medesima data (14 gennaio 2021), con atto pubblicato il giorno successivo (ed a valere con effetto dal 16 gennaio 2021), il Presidente del Consiglio dei Ministri, in attuazione del sopracitato decreto legge, ha testualmente riprodotto (al comma 4 dell’art. 1) la disposizione sugli spostamenti contenuta nel d.l. n. 2/2021, ribadendo -per quanto qui di interesse - che quanto agli spostamenti tra regioni, “è comunque consentito il rientro alla propria residenza, domicilio o abitazione”; 
Come risulta dai chiarimenti forniti dalla stessa Presidenza del Consiglio: “Dal 16 gennaio 2021 le disposizioni in vigore consentono di ‘fare rientro’ alla propria residenza, domicilio o abitazione, senza prevedere più alcuna limitazione rispetto alle cosiddette seconde case…”.
Il presidente della giunta regionale della Toscana, con l’ordinanza impugnata, ha invece ritenuto di introdurre una disciplina intesa a derogare la regolazione degli spostamenti verso le seconde case stabilita dal Governo centrale, senza però alcuna motivazione a supporto dell’introduzione della misura sopra descritta e comunque senza che sia stata condotta una preliminare istruttoria sull’evoluzione in ambito regionale della situazione sanitaria, ovvero sul raggiungimento di soglie di rischio tali da imporre ulteriori limitazioni alla libera circolazione delle persone nelle more dell’adozione di un successivo d.P.C.M.;
La misura contestata non appare pertanto adottata nel rispetto delle indicate disposizioni normative e dei principi di adeguatezza e proporzionalità al rischio epidemiologico effettivamente presente nella regione, né appare sorretta da comprovate eccezionali ragioni di necessità ed urgenza tali da giustificare, in deroga alla complessiva strategia statale di gestione dell’emergenza, l’introduzione di tale ulteriore limitazione della libera circolazione delle persone; 
In conclusione, per le sopra esposte ragioni, il ricorso deve essere accolto, con l’annullamento in parte qua dell’atto impugnato;
Le spese possono essere integralmente compensate fra le parti tenuto conto della novità della questione oggetto di giudizio;
P.Q.M.
Il Tribunale Amministrativo Regionale per la Toscana (Sezione Seconda), definitivamente pronunciando sul ricorso, come in epigrafe proposto, lo accoglie e, per l’effetto, annulla l’impugnata ordinanza del presidente della giunta regionale nella parte in cui consente il rientro in Toscana, presso la propria abitazione, dalle altre regioni, soltanto a coloro che hanno nel territorio regionale il proprio medico di medicina generale.
Spese compensate.
Ordina che la presente sentenza sia eseguita dall'autorità amministrativa.
Così deciso in Firenze nella camera di consiglio del giorno 3 marzo 2021, tenutasi mediante collegamento da remoto in video conferenza secondo quanto disposto dall’articolo 25, comma 2, del d.l. 28 ottobre 2020, n. 137, con l'intervento dei magistrati:


Rosaria Trizzino,	Presidente
Riccardo Giani,	Consigliere
Nicola Fenicia,	Consigliere, Estensore

Rosaria Trizzino,	Presidente
Riccardo Giani,	Consigliere
Nicola Fenicia,	Consigliere, Estensore



IL SEGRETARIO
","Covid-19 – Toscana – Rientro in Toscana solo a coloro che hanno il Regione il medico di base – Illegittimità. 

 
     È illegittima l’ordinanza del Presidente della Regione Toscana n. 3 del 22 gennaio 2021 nella parte in cui consente il rientro in Toscana, presso la propria abitazione, dalle altre regioni, soltanto a coloro che hanno nel territorio regionale il proprio medico di base (1). 
 

 
(1)  Ha chiarito la Sezione che la ratio dell’ordinanza del Presidente della Regione Toscana sarebbe di evitare un sovraccarico del servizio sanitario regionale, in quanto le persone ospiti nelle seconde case, in caso di necessità, sarebbero costrette, in assenza dell’assistenza e del filtro del medico di base, a rivolgersi direttamente al pronto soccorso dell’ospedale di zona. 
Ha aggiunto la Sezione che l’art. 1, comma 16, d.l. n. 33 del 16 maggio 2020 (convertito dalla legge 14 luglio 2020, n. 74) riserva di regola allo strumento del d.P.C.M., previsto dall’art. 2, d.l. n. 19 del 2020, eventuali interventi limitativi della circolazione delle persone tra le varie regioni italiane. 
Dunque, nell’ambito della gestione della pandemia da Covid-19, diffusa a livello globale e perciò affidata interamente alla competenza esclusiva dello Stato a titolo di profilassi internazionale, le disposizioni limitative della libera circolazione delle persone, incidendo su un diritto costituzionalmente garantito (art. 16 Cost.), possono, in base alle suddette fonti normative, essere adottate con ordinanza regionale solo in presenza di ragioni di straordinaria necessità ed urgenza e nel rispetto dei principi di adeguatezza e proporzionalità al rischio epidemiologico effettivamente presente in determinate aree, e sempre che si tratti di interventi destinati a operare nelle more dell’adozione di un nuovo d.P.C.M. e giustificati dall' “andamento della situazione epidemiologica sul territorio”, ovvero dalla necessità di fronteggiare situazioni sopravvenute di aggravamento del rischio sanitario proprie della Regione interessata. 
Nella fattispecie, l’ordinanza impugnata, adottata il 22 gennaio 2021, non risulta emanata nel rigoroso rispetto delle citate disposizioni e comunque in presenza di situazioni sopravvenute (rispetto all’emanazione dell’ultimo d.P.C.M, in data 14 gennaio 2021), di aggravamento del rischio sanitario nel territorio regionale, di tale urgenza da dover giustificare un intervento, da parte del presidente della regione Toscana, ulteriormente limitativo della circolazione delle persone sul territorio nazionale.  
Il Presidente della Giunta regionale della Toscana, con l’ordinanza impugnata, ha invece ritenuto di introdurre una disciplina intesa a derogare la regolazione degli spostamenti verso le seconde case stabilita dal Governo centrale, senza però alcuna motivazione a supporto dell’introduzione della misura sopra descritta e comunque senza che sia stata condotta una preliminare istruttoria sull’evoluzione in ambito regionale della situazione sanitaria, ovvero sul raggiungimento di soglie di rischio tali da imporre ulteriori limitazioni alla libera circolazione delle persone nelle more dell’adozione di un successivo d.P.C.M.. ​​​​​​​",Covid-19
https://www.giustizia-amministrativa.it/web/guest/-/alla-adunanza-plenaria-eventuali-profili-di-incompatibilit-c3-a0-nella-gestione-di-farmacia-da-parte-di-societ-c3-a0-composta-da-sanitari,"
Alla Adunanza plenaria eventuali profili di incompatibilità nella gestione di farmacia da parte di società composta da sanitari
","N. 08634/2021REG.PROV.COLL.
N. 04831/2021 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Terza)
ha pronunciato la presente
SENTENZA NON DEFINITIVA
sul ricorso numero di registro generale 4831 del 2021, proposto da San Marco S.r.l., in persona del legale rappresentante pro tempore, rappresentata e difesa dagli avvocati Ubaldo Perfetti, Maurizio Natali, con domicilio digitale come da PEC da Registri di Giustizia e domicilio fisico eletto presso lo studio Loreta Uttaro in Roma, piazza Benedetto Cairoli 6; 

contro
Federfarma – Federazione Nazionale Unitaria dei Titolari di Farmacia Italiani, Federfarma Ascoli – Associazione dei Titolari e Proprietari di Farmacia della Provincia di Ascoli Piceno, Farmacia Tamburrini S.n.c. del Dr. Tamburrini Palmiro & C., in persona dei rispettivi legali rappresentanti pro tempore, rappresentate e difese dagli avvocati Massimo Luciani, Piermassimo Chirulli, Patrizio Ivo D'Andrea, con domicilio digitale come da PEC da Registri di Giustizia e domicilio fisico eletto presso lo studio dei difensori in  Roma, Lungotevere Raffaello Sanzio 9; 
Federazione Ordini Farmacisti Italiani, in persona del legale rappresentante pro tempore, rappresentata e difesa dagli avvocati Giuseppe Lo Pinto, Fabio Cintioli, David Astorre, con domicilio digitale come da PEC da Registri di Giustizia e domicilio fisico eletto presso lo studio Fabio Cintioli in Roma, via Vittoria Colonna 32; 

nei confronti
Comune di Ascoli Piceno, in persona del legale rappresentante pro tempore, rappresentato e difeso dagli avvocati Lucia Iacoboni, Alessandro Lucchetti, con domicilio digitale come da PEC da Registri di Giustizia e domicilio fisico eletto presso lo studio Aristide Police in Roma, viale Liegi n. 32; Azienda Sanitaria Unica Regionale delle Marche (A.S.U.R.), in persona del legale rappresentante pro tempore, rappresentata e difesa dagli avvocati Massimo Colarizi, Patrizia Viozzi, con domicilio digitale come da PEC da Registri di Giustizia e domicilio fisico eletto presso lo studio Massimo Colarizi in Roma, via Giovanni Antonelli  49; 
Asur Marche Area Vasta N 5, Associazione Italiana Ospedalità Privata, Aldo Di Simone, Giuseppe De Berardinis, Casa di Cura Villa San Marco S.r.l. - non costituiti in giudizio; 
Ordine Interprovinciale Farmacisti Ascoli Piceno e Fermo, in persona del legale rappresentante pro tempore, rappresentato e difeso dall'avvocato Paolo Leopardi, con domicilio digitale come da PEC da Registri di Giustizia e domicilio fisico eletto presso il suo studio in Roma, via G. Pisanelli, 2; 

per la riforma
della sentenza n. 106 del 9 febbraio 2021 del Tribunale amministrativo regionale per le Marche, sez. I, resa tra le parti, concernente il trasferimento della Farmacia Comunale n. 1 del Comune di Ascoli Piceno alla società “Farmacia San Marco s.r.l.”, individuata quale soggetto acquirente a seguito di pubblico incanto indetto il 12 ottobre 2018 ai sensi degli artt. 73, lettera a), e 74 del R.D. n. 827 del 1924.

Visti il ricorso in appello e i relativi allegati;
Visti gli atti di costituzione in giudizio di Federfarma, di Federfarma Ascoli, della Farmacia Tamburrini S.n.c., del Comune di Ascoli Piceno, dell’ASUR Marche, dell’Ordine Interprovinciale Farmacisti Ascoli Piceno e Fermo e della Federazione Ordini Farmacisti Italiani;
Visti tutti gli atti della causa;
Relatore nell'udienza pubblica del giorno 16 dicembre 2021 il Cons. Giovanni Pescatore e uditi per le parti gli avvocati come da verbale;
Visto l'art. 36, comma 2, cod. proc. amm.;
Ritenuto e considerato in fatto e diritto quanto segue.

FATTO
1. Le impugnative di primo grado esitate nella pronuncia del Tar Marche qui appellata si sono indirizzate avverso gli atti con i quali l’ASUR Marche, Area vasta n. 5, ha autorizzato il trasferimento della Farmacia Comunale n. 1 del Comune di Ascoli Piceno alla società “Farmacia San Marco s.r.l.”, individuata quale soggetto acquirente a seguito di pubblico incanto indetto, in data 12 ottobre 2018, ai sensi degli artt. 73, lettera a), e 74 del R.D. n. 827 del 1924.
2. Ad agire in giudizio era stata, in un primo momento, la Federazione Regionale dei farmacisti privati della Regione Marche (di seguito anche Federfarma Marche), mossasi a tutela dell’interesse “istituzionalizzato” al rispetto delle procedure e delle norme che regolano il trasferimento delle farmacie.
L’impugnativa (n. 251/2019) si era appuntata sull’asserita incompatibilità della società acquirente ai sensi dell’art. 7, comma 2, della legge n. 362 del 1991, poiché partecipata come unico socio da altra società di capitali (la Casa di Cura Privata Villa San Marco s.r.l.), a sua volta dedita, per oggetto sociale, alla gestione di case di cura e di assistenza. 
3. Il Tar Marche, con sentenza n. 105 del 2021, ha dichiarato il ricorso inammissibile per difetto di legittimazione della parte ricorrente, sostenendo che l’azione era intesa ad intercettare una problematica di rilievo nazionale, riferibile all’intera categoria dei farmacisti titolari di farmacie private, quindi deducibile dalla sola Federfarma Nazionale, in coerenza con i suoi scopi statutari e requisiti di rappresentatività. 
4. La stessa impugnativa è stata quindi replicata mediante due autonomi ricorsi straordinari al capo dello Stato intentati il primo, in via collettiva, dalla Federfarma Italia, dalla Federazione Ordine Farmacisti Italiani e dalla Farmacia Tamburrini; ed il secondo, in forma individuale, dalla Federazione Ordine Farmacisti Italiani.
A seguito della opposizione formalizzata, ai sensi dell’art. 10, co. 1, D.P.R. n. 1199/1971, dal Comune di Ascoli Piceno, dall’Asur e dalla società San Marco, le due impugnative sono state trasposte in sede giurisdizionale (assumendo rispettivamente i numeri di ruolo n. 452 e 447/2019) ed, infine, riunite ed accolte con sentenza n. 106 del 2021.
5. La decisione ha ravvisato la sussistenza della dedotta incompatibilità e ha imputato la responsabilità della carenza, sul punto, di istruttoria procedimentale, sia al Comune cedente la farmacia, quale soggetto responsabile dell’asta pubblica; sia all’Asur, quale ente preposto al trasferimento di titolarità e all’autorizzazione all’apertura della farmacia, all’esito della sua definitiva aggiudicazione.
Il conseguente annullamento degli atti gravati è maturato a valle di un’articolata delibazione della portata del principio di incompatibilità fissato dall’art. 7 della legge n. 362 del 1991, che le parti ricorrenti avevano dedotto essere stato violato sia nella parte in cui intende impedire l’accesso indiretto alla farmacia da parte di altri operatori nel settore sanitario, in grado di condizionare l’indipendenza professionale del farmacista e, quindi, il libero esercizio della sua attività nell’interesse esclusivo del pubblico; sia nella parte in cui sancisce la necessità del rispetto del principio dell’esclusività dell’oggetto sociale, tale per cui le società titolari dell’esercizio delle farmacie devono avere come oggetto esclusivo la gestione di una farmacia.
6. Lo svolgimento logico della decisione ha tratto spunto decisivo dal fatto che la Casa di Cura Privata Villa San Marco, oltre ad essere socio unico della San Marco s.r.l., annovera un socio medico (dott. De Bernardinis) ed un componente del C.d.A. anch’egli medico (dott. Di Simone). Le due società, inoltre, condividono la stessa sede legale e un comune amministratore (il dott. Romani), investito del duplice ruolo di presidente del C.d.A. della Casa di Cura e di Amministratore unico della San Marco s.r.l.. 
Tanto dimostrerebbe, secondo il Tar, l’impropria commistione in capo al medesimo soggetto giuridico (la Casa di cura) di attività gestionali in potenziale conflitto di interessi, in quanto afferenti ad ambiti professionali (l’attività farmaceutica e quella medico/sanitaria) tra di loro non compatibili. 
Detta commistione rileverebbe sul piano giuridico in quanto, nel caso in cui una società intenda acquisire la proprietà di una farmacia, l’insussistenza di situazioni di incompatibilità deve esser verificata, oltre che nei confronti della società stessa, anche nei confronti del socio persona giuridica che su quest’ultima esercita il controllo.
7. Il presente grado di appello è stato promosso dalla società San Marco, soccombente in primo grado.
8. Si sono costituti l’Asur, la Federfarma, la Federazione Ordini Farmacisti Italiani, l’Ordine Interprovinciale Farmacisti Ascoli Piceno e Fermo, esprimendosi tutti a favore della conferma della sentenza gravata. Il Comune di Ascoli Piceno – nell’ottica di una applicazione pragmatica del regime delle incompatibilità, orientata sulle specificità del caso concreto – ha invocato il correttivo della facoltà, per il soggetto interessato, di rimuovere, entro un certo lasso temporale, la situazione originante il potenziale conflitto di interessi.
9. A seguito dell’accoglimento dell’istanza cautelare (ord. n. 3771/2021), la causa è stata discussa e posta in decisione all’udienza pubblica del 16 dicembre 2021.
10. All’esito della camera di consiglio, il Collegio ritiene di poter respingere il primo, il secondo e il quarto motivo di appello, involgenti questioni preliminari di carattere processuale. Al contempo, reputa necessario interpellare l’Adunanza Plenaria di questo Consiglio di Stato su due questioni di massima, afferenti a profili di diritto di particolare importanza, che hanno dato o potranno dare luogo a contrasti giurisprudenziali (art. 99, comma 1, Cod. proc. amm.).   
DIRITTO

I motivi di carattere processuale.
1. - Il primo motivo di appello investe il tema della pretesa irritualità della fase di trasposizione dei ricorsi straordinari al capo dello Stato, sotto il profilo dell’omessa notifica dell’avviso di avvenuto deposito dei ricorsi (art. 48 c.p.a.). 
1.1. - Il rilievo si è appuntato sul fatto che le ricorrenti, ricevuta la notifica dell’atto di opposizione ex art. 10 DPR n. 1199/1971, si sono limitate a notificare ai resistenti l’atto di costituzione innanzi al Tar, avente il medesimo contenuto del ricorso straordinario, e a depositarlo in cancelleria, senza provvedere a notificare anche l’avviso di avvenuto deposito (passaggio pure previsto dall’art. 48, comma 1, c.p.a. che così dispone: “Qualora la parte nei cui confronti sia stato proposto ricorso straordinario ai sensi degli articoli 8 e seguenti del decreto del Presidente della Repubblica 24 novembre 1971, n. 1199, proponga opposizione, il giudizio segue dinanzi al tribunale amministrativo regionale se il ricorrente, entro il termine perentorio di sessanta giorni dal ricevimento dell’atto di opposizione, deposita nella relativa segreteria l’atto di costituzione in giudizio, dandone avviso mediante notificazione alle altre parti”). 
1.2 - Il Tar ha ritenuto gli adempimenti attuati sufficienti alla traslazione del giudizio in sede giurisdizionale, sposando un orientamento più sostanzialista che reputa indifferente la sequenza dei passaggi formali di notifica e deposito, purché rispettosi del termine dei 60 giorni, e ciò in quanto “la ratio dell’art. 48 c.p.a., […] è appunto quella di rendere edotta la controparte della reale volontà del ricorrente di proseguire l’impugnazione in sede giurisdizionale”. 
1.3. - La San Marco censura la sentenza di primo grado sia per “l’omessa motivazione, non risultando in nessuna parte della sentenza la ragione per cui il Tar abbia ritenuto «(…) chiare la vocatio in ius, la trasposizione del ricorso straordinario e la volontà di instaurazione del giudizio..”; sia perché la soluzione accolta “..si discosta dall’altro orientamento, conforme al dato letterale della norma e che si ispira al principio della certezza del diritto, secondo il quale è necessaria, così come previsto esplicitamente dalla normativa, la notifica dell’avviso di avvenuto deposito ex art. 48 c.p.a, a nulla rilevando che la parte abbia notificato un atto di costituzione nel quale risulta trascritto il ricorso straordinario”.
1.4 - Il motivo va respinto, risultando corretta la linea argomentativa tracciata in sentenza sulla scorta dei precedenti conformi. 
1.5. - Nell’esaminare una fattispecie speculare a quella qui il rilievo, è stata proprio questa sezione a chiarire - con indirizzo alternativo ad altro più rigorista - che ai fini della corretta trasposizione del ricorso straordinario in sede giurisdizionale possono ritenersi utili tanto la sola notifica del semplice avviso del deposito del ricorso innanzi al Tar, in quanto comunque sufficiente a rendere la controparte edotta della volontà del ricorrente di insistere nell'impugnazione (di contenuto già noto alle controparti) e, quindi, a soddisfare la ratio sostanziale delle prescrizioni formali imposte dall’art. 48; quanto la notifica dell'intero ricorso e della vocatio in giudizio, pur non seguita da quella dell'avviso dell'avvenuto deposito, anche in tal caso potendosi dire rispettata l’essenziale finalità conoscitiva dei richiesti adempimenti (v. Cons. Stato, sez. III, nn. 2830/2016 e 859/2014; nello stesso senso, ex multis, Cons. Stato, sez. IV, n. 6124/2018).
1.6. - Il richiamo ai precedenti è esaustivo, poiché dagli stessi si trae conferma dell’idoneità della vocatio in ius effettuata mediante notifica dell’atto di costituzione, quale inequivoca manifestazione della volontà di prosecuzione del giudizio in sede giurisdizionale. Dunque, il parallelismo istituito con la menzionata casistica non necessitava di alcuna ulteriore esplicitazione sul tema della “idoneità” della forma processuale esperita.
1.7. - Poiché tutte le formalità di legge si sono compiute ben prima dello spirare del termine dei 60 giorni stabilito dall’art. 48 c.p.a. (e coincidente con il 10 novembre 2019) - essendo il ricorso in riassunzione stato notificato in data 17 ottobre 2019 e depositato in data 18 ottobre 2019 - non può che concludersi per la piena ritualità della trasposizione sia sotto il profilo temporale che della regolare instaurazione del contraddittorio.
1.8. - Diventa a questo punto superfluo il richiamo alla valenza sanante della costituzione delle parti intimate, quale circostanza che pure sarebbe valsa ad anestetizzare ex art. 156, comma 3, c.p.c., il vizio di notifica (dell’avviso di deposito), ove effettivamente rilevante. 
2. - Con il secondo mezzo di impugnazione la San Marco censura (con riguardo al ricorso n. 452/2019) la mancata estensione dell’impugnazione al bando di gara, quale atto “presupposto” e “direttamente lesivo degli interessi delle ricorrenti”, quindi meritevole di essere impugnato illico et immediate in vista della contestazione dei provvedimenti ad esso conseguenti. 
La stessa censura viene replicata (con riguardo al ricorso n. 447/2019) sotto il profilo della mancata impugnazione dell’aggiudicazione provvisoria di cui alla determinazione n. 3596 del 7.12.2018. Sarebbe questo, infatti, l’atto conclusivo, almeno dal punto di vista sostanziale, della procedura di affidamento; ed il suo carattere dispositivo e direttamente lesivo non verrebbe meno in ragione della sua qualificazione quale atto “provvisorio”, trattandosi di una provvisorietà determinata dal condizionamento degli effetti dell’aggiudicazione al decorso del termine per l’esercizio del diritto di prelazione e per la ricezione dei certificati antimafia.
2.1. - Anche questo duplice rilievo non persuade.
2.2. - Sotto il primo profilo merita osservare che è sì vero che il bando indicava esattamente le dichiarazioni che dovevano essere rese dai partecipanti quanto al rispetto degli artt. 7 e 8 della l. n. 362 del 1991; ma è altresì chiaro che l’interpretazione che di tali disposizioni ha reso l’amministrazione - nel quadro di una variegata alternative di possibili letture (come si vedrà infra) - si è palesata solo con l’aggiudicazione definitiva, primo atto inequivocabilmente lesivo degli interessi delle ricorrenti. Il tutto in linea con la previsione dell’art. 12 del bando di gara secondo la quale “l’aggiudicazione definitiva a favore dell’aggiudicatario provvisorio […] avverrà […] previa verifica d’ufficio della veridicità di quanto dichiarato nelle dichiarazioni sostitutive e del possesso dei requisiti previsti”.
Va quindi confermata la soluzione in tal senso accolta dal Tar.
2.3. - Sotto il secondo profilo, il primo giudice ha escluso l’esistenza di “un onere di immediata impugnazione nei termini decadenziali dei verbali di gara e dell’aggiudicazione provvisoria - che costituiscono meri atti endoprocedimentali inidonei a produrre la definitiva lesione dell’interesse - ben potendo l’interessato impugnare la sola aggiudicazione definitiva, in quanto è con quest’ultima che l’Amministrazione esprime la propria volontà provvedimentale”. 
La soluzione si avvalora alla luce dell’orientamento conforme della giurisprudenza in materia di gare pubbliche, applicabile mutatis mutandis anche al caso di specie, secondo il quale il provvedimento di aggiudicazione provvisoria è un atto endoprocedimentale, privo di valore decisorio, che necessita di conferma attraverso l'aggiudicazione definitiva, unico provvedimento impugnabile. A tanto occorre unicamente aggiungere che la tipologia dei controlli o degli adempimenti che condizionano la conferma dell’aggiudicazione provvisoria non vale ad alterarne la sostanza di atto endoprocedimentale. 
3. - In coerenza con esigenze di tassonomia processuale, è opportuno anticipare la trattazione del quarto motivo di appello, afferente all’omesso esame da parte del Tar dell’eccezione di inammissibilità e/o irricevibilità delle impugnative di primo grado, poi riunite. 
3.1. - Le stesse vengono tacciate di “esercizio abusivo dello strumento processuale”, per essere state intraprese, da soggetti collegati a Federfarma Marche, al solo fine di byapassare le eccezioni sollevate nei confronti di quest’ultima nel primo giudizio poi definito, con declaratoria di inammissibilità del ricorso, dalla sentenza n. 105/2021.
3.2. - Il motivo è infondato. 
3.3. - Va premesso che l’unica tematica che viene posta in questione - e sulla quale è quindi necessario soffermarsi – è quella concernente lo sviluppo consecutivo e succedaneo dei ricorsi straordinari, in funzione suppletiva rispetto alle carenze della prima impugnazione di Federfarma Marche.
Non viene eccepita, invece, la carenza di autonoma legittimazione dei singoli attori processuali (oggetto del capo decisorio di cui al par. 6 della sentenza, oramai intangibile perché passato in giudicato).
Che Federfarma (nazionale) sia dotata di una personalità giuridica indipendente da quella di Federfarma Marche, e che l’Associazione provinciale abbia a sua volta una sua distinta soggettività, autonoma da quella delle altre due organizzazioni, è un punto sul quale la parte appellante non solleva rilievo alcuno. Stessa legittimazione ed interesse ad agire vanno riconosciuti alla Farmacia Tamburrini, quale presidio prossimo a quello da poco attivato (dal quale si distanzia per soli 2,1 Km) e, quindi, ad esso interrelato per vincolo di concorrenza che ne differenzia e qualifica la posizione e legittimazione processuale.
3.4. - E, tuttavia, è proprio questa autonoma legittimazione a rilevare quale elemento dirimente il nodo dell’esercizio asseritamente abusivo dei mezzi processuali: una volta che l’ordinamento abilita un soggetto giuridico ad esperire l’azione processuale, non vi è margine per sindacare l’esercizio di quella facoltà in ragione delle distinte iniziative assunte da ulteriori e autonomi soggetti giuridici e per il solo fatto che gli atti impugnati siano i medesimi. I precedenti giurisprudenziali menzionati in senso contrario dalla parte appellante si rivelano non pertitenti, in quanto riferiti ad iniziative plurime avviate dal medesimo soggetto giuridico.
3.5. - Non si può, quindi, che convenire con quanto statuito sul punto dal Tar Marche, il quale ha ben argomentato sulla “legittimazione ad agire in capo a Federfarma Nazionale, la cui posizione è autonoma e scindibile rispetto a quella delle altre parti ricorrenti” e sul fatto che “la stessa società San Marco s.r.l., nel formulare l’eccezione di difetto di legittimazione attiva in capo a Federfarma Marche nel coevo giudizio RG n. 251 del 2019, (aveva) in quel caso affermato che detta legittimazione dovesse spettare tuttalpiù a Federfarma Nazionale ovvero a Federfarma Ascoli Piceno, quest’ultima territorialmente più prossima”.




Le questioni di merito: il quadro normativo.
4. - Il terzo motivo di appello investe il merito della controversia, il quale si inscrive in un quadro regolativo di cui è utile fornire un essenziale riepilogo.
-- L’art. 7 della l. n. 362 del 1991, come modificato dall’art. 1, comma 157, lett. b), della l. n. 124 del 2017, rubricato «Titolarità e gestione della farmacia», stabilisce che: 
«1.  Sono titolari dell’esercizio della farmacia  privata  le  persone  fisiche,  in  conformità  alle disposizioni  vigenti,  le  società  di  persone,  le  società  di  capitali  e  le  società  cooperative  a  responsabilità limitata.  2.  Le società  di  cui  al  comma  1  hanno  come  oggetto  esclusivo  la  gestione  di  una  farmacia.  La partecipazione alle società  di  cui  al  comma  1  è  incompatibile  con  qualsiasi  altra  attività  svolta  nel  settore della  produzione  e  informazione  scientifica  del  farmaco,  nonché  con  l’esercizio  della  professione  medica. Alle società di cui al comma 1 si applicano, per quanto compatibili, le disposizioni dell’articolo 8».
-- Il successivo art. 8, comma 1, come modificato dall’art. 1, comma 160, lett. a), della l. n. 124 del 2017, rubricato «Gestione societaria: incompatibilità», dispone che:
«La partecipazione alle società di cui all’articolo 7 […] è incompatibile: a) nei casi di cui  all’articolo 7, comma 2, secondo periodo; b) con la posizione di titolare, gestore provvisorio, direttore o collaboratore di altra farmacia; c) con qualsiasi rapporto di lavoro pubblico e privato».
-- Infine, l’art. 102 del r.d. n. 1265 del 1934 (Testo Unico delle Leggi Sanitarie - TULLSS), dispone che:
«Il conseguimento di più lauree o diplomi dà diritto all’esercizio cumulativo delle corrispondenti professioni o arti sanitarie, eccettuato l’esercizio della farmacia che non può essere cumulato con quello di altre professioni o arti sanitarie». 
4.1. - La pronuncia di primo grado non si è soffermata sui presupposti applicativi dell’art. 7 comma 2 nella parte in cui prevede che “Le società di  cui  al  comma  1  hanno  come  oggetto  esclusivo  la  gestione  di  una  farmacia”), probabilmente a cagione del fatto che la norma è riferita alla sola società titolare della farmacia ed, in questo caso, è pacifico e documentale che la San Marco ha come oggetto esclusivo la gestione di una farmacia (doc. 4). 
4.2 - La sentenza appellata ha invece fatto applicazione della successiva previsione contenuta al comma 2 dell’art. 7 (“la partecipazione alle società  di  cui  al  comma  1  è  incompatibile  con  qualsiasi  altra  attività  svolta  nel  settore della  produzione  e  informazione  scientifica  del  farmaco,  nonché  con  l’esercizio  della  professione  medica”), ovvero ha messo a frutto il principio  per cui l’esercente l’attività di farmacista non può anche svolgere la professione medica. 
Detta incompatibilità - motivata dalla confliggenza di interessi che si determina nel contemporaneo esercizio dell’attività di “prescrizione” e di “dispensazione” dei medicinali - punta a salvaguardare l’interesse pubblico al corretto svolgimento del servizio farmaceutico e, in ultima analisi, l’interesse primario alla tutela della salute pubblica (v. Corte Cost. n. 275/2003).
4.3. - La posizione conflittuale è di facile constatazione nel caso in cui sia una persona fisica a svolgere le due funzioni di farmacista e medico; appare, invece, di meno agevole riscontro nel caso in cui la titolarità della farmacia faccia capo ad una società e quest’ultima sia a sua volta detenuta da altra società. È il caso di specie, in cui la farmacia è detenuta dalla San Marco s.r.l., partecipata quale socio unico dalla Casa di cura s.r.l..
Per quanto si dirà meglio nel prosieguo, sono due i presupposti al ricorrere dei quali il regime delle incompatibilità può estendersi anche al campo delle farmacie detenute da società partecipate. Occorre cioè che la società controllante possa dirsi (con gli adattamenti del caso): a) implicata nella “gestione” della farmacia ed b) esercente la “professione medica”. 
Su questi due nodi problematici si è sviluppato il contraddittorio tra le parti in lite di cui si darà conto tra breve e sul quale si innestano i quesiti di orientamento posti all’Adunanza Plenaria.
4.4. - E’ tuttavia sin d’ora opportuno anticipare che l’adattamento dei menzionati parametri al sistema delle partecipazioni societarie pone una questione interpretativa di massima rilevanza, acuita nella sua problematicità dal fatto che, a seguito della l. n. 124 del 2017, il sistema normativo ha sì modernizzato il settore farmaceutico aprendolo all’ipotesi della titolarità della farmacia privata in capo a soggetti societari; ma non ha aggiornato gli elementi sintomatici del conflitto di interessi, in particolar modo chiarendo cosa debba intendersi, nel caso di società partecipate, per “gestione della farmacia” e per “esercizio  della  professione  medica”. Al contempo, le disposizioni in commento sembrano avere mantenuto una impostazione “tipizzante”, incentrata su previsioni determinate e tassative che, tuttavia, ove così intese e applicate, finirebbero per intercettare solo una parte del fenomeno da regolamentare, con il rischio di lasciarne scoperta altra parte. Da qui ulteriori difficoltà esegetiche che rendono asfittica, se ragguagliata alle peculiarità del caso, la schematica alternativa tra tendenze interpretative di tipo restrittivo o estensivo.   
5. - Detto del quadro regolativo di riferimento e dei nodi interpretativi ad esso sottesi, è necessario dare conto delle impostazioni di parte prospettate in atti. 
5.1. - L’appellante San Marco osserva come tutte le norme recanti ipotesi di incompatibilità ed implicanti, quindi, conseguenti limitazioni all’esercizio di diritti soggettivi, siano insuscettibili di interpretazione analogica o estensiva; e, sulla base di questa premessa, assume che anche la normativa delle incompatibilità di cui all’art. 8 non possa che applicarsi ai casi espressamente regolamentati, ovvero al solo socio (Casa di Cura) della società titolare della farmacia (San Marco), sempre che questi (alla luce dell’intervenuta sentenza della Corte Cost. n. 11/2020) gestisca effettivamente la farmacia. Dalla ricognizione delle posizioni incompatibili esulerebbero, quindi, quelle dei soci e dei componenti del CdA della società controllante (Casa di Cura).
Indizi a favore di una lettura restrittiva della normativa si ricaverebbero dagli artt. 7, comma 2 e 8, comma 1, sia nella parte in cui menzionano l’ “esercizio della professione medica”, quale attività riferibile ai soli soggetti persone fisiche; sia nella parte in cui affermano che le incompatibilità dell’art. 8, comma 1 si applicano alle società titolari della farmacia solo “in quanto compatibili” (art. 7, comma 2, terzo periodo).
5.2. - Questi i conseguenti rilievi svolti dalla parte appellante con riferimento al caso di specie:

i) la società San Marco ha come oggetto esclusivo la gestione di una farmacia (doc. 4);

ii) la stessa è partecipata (esclusivamente) dalla Casa di Cura che non esercita né attività di produzione e informazione scientifica del farmaco, né, tantomeno, la professione medica (doc. 5). Trattasi, invero, di società commerciale (e non di società di professionisti), che gestisce “mezzi economici” e organizza “fattori produttivi”; ma gestire fattori produttivi, quand’anche afferenti all’ambito sanitario, non vuol dire esercitare la professione medica (quindi effettuare diagnosi o emettere cure e ricette);

iii) l’esercizio dell’attività medica non potrebbe ricavarsi neppure dal fatto che tra i componenti del suo CdA vi è un medico (dott. Di Simone), avendo questi cessato la sua attività il 31.12.2016 (doc. 6), ben prima che San Marco acquistasse la farmacia. Quanto al dr. De Berardinis, unico socio medico di Casa di Cura, egli non è in grado di determinare alcuna situazione di conflitto di interesse, posto che si è cancellato dall’albo il 7.11.2019 (doc. 10) e non esercita più la professione dal 18.12.2012 (doc. 7), oltre a risultare beneficiario di pensione di invalidità (doc. 9) e di amministrazione di sostegno dal 18.1.2018 (doc. 8); 

iv) la Casa di Cura  è poi “socio di capitale” della San Marco e, pertanto, ad essa non è applicabile il regime di incompatibilità, poiché riferibile esclusivamente ai “soci gestori”. La farmacia è gestita unicamente dalla San Marco che ne è il titolare ed ha un farmacista che ne è il direttore responsabile, come previsto dall’art. art. 7, comma 3, l. 362/91;

v) anche il fatto che le due società abbiano la medesima sede sociale e che l’Amministratore unico dell’una sia anche Presidente del CdA dell’altra (il dott. Romani), non integra quegli indizi gravi, precisi e concordanti che potrebbero condurre a ritenere l’esistenza di una gestione della farmacia da parte della socia. Semmai, ai fini di un possibile conflitto di interessi, potrebbe assumere rilevanza l’unicità di sede con la farmacia, coincidenza, tuttavia, assente nel caso di specie;

vi) dalla sua qualità di socio unico della San Marco non può desumersi neppure un potere di direzione e coordinamento sulla società controllata, anche perché detto potere dovrebbe risultare dalle iscrizioni nel registro delle imprese, mentre le visure delle società di cui trattasi nulla annoverano in tal senso (docc. 4 e 5).
5.3. - In via logicamente subordinata, la parte appellante ripropone la questione di legittimità costituzionale degli artt. 7 e 8 l. n. 362/1991 - in controluce agli artt. 3, 35 e 41, Cost - nella parte in cui non prevedono un termine congruo entro il quale i soci della società (socia della società di farmacia) possono rimuovere la causa di incompatibilità nel corso ovvero all’esito della procedura di evidenza pubblica. Il difetto di uno spatium deliberandi mortificherebbe il diritto al lavoro e all’impresa e segnerebbe una discriminazione irrazionale rispetto ad altre incompatibilità - ad esempio quella in materia di elezioni comunali - sostanzialmente simili alla prima ma, diversamente da questa, assistite da strumenti correttivi qui del tutto mancanti.
5.4. - A queste considerazioni le parti appellate, oltre a reiterare gli elementi posti a base della pronuncia gravata, replicano che:
-- la Casa di Cura ha come oggetto sociale esclusivamente la gestione di case di cura e di assistenza per ammalati: come tale essa, operando indiscutibilmente nel campo sanitario e precisamente in ambito medico, incorre nella incompatibilità di legge;
-- la ‘cessazione’ dall’attività del dott. Di Simone datata 31.12.2016 (doc. 6) attiene ad una chiusura di partita IVA, ma nulla ha a che vedere con l’iscrizione all’Albo (ed i medici iscritti all’Albo sono pur sempre potenziali prescrittori di farmaci); mentre la cancellazione dall’albo del dott. De Bernardinis Giuseppe risale al 7 novembre 2019 (doc. 10), sicché non rileva in quanto successiva ai fatti di cui si discute;
-- l’estensione del regime di incompatibilità previsto dagli artt. 7 e 8 legge n. 362 del 1991 anche al socio persona giuridica che controlla la società titolare della farmacia trova supporto nel parere di questo Consiglio di Stato n. 69/2018; nelle pronunce del medesimo Consiglio n. 474/2017 (affermativa del principio per cui persino un medico non iscritto nell’albo professionale - e dunque non esercente la professione medica - non può essere socio di una società titolare di farmacia) e della  Corte Cost. n. 275/2003; 
-- è vero poi che la Corte costituzionale, con pronuncia n. 11/2020, ha interpretato la causa di incompatibilità prevista dall’art. 8, comma 1, lett. c), cit., ossia quella dell’incompatibilità tra titolarità della farmacia ed altri rapporti di lavoro pubblico o privato, affermando che essa non opera nei confronti di quei soci persona fisica “che si limitino ad acquisirne quote, senza essere ad alcun titolo coinvolti nella gestione della farmacia”. Tuttavia, l’affermazione ha riguardato una disposizione diversa da quella qui rilevante (art. 7 comma 2) e, comunque, non si attaglia al caso, qui in esame, di controllo societario con risvolti gestionali;
-- non avrebbe alcun fondamento, dunque, il tentativo dell’appellante di considerare la Casa di cura quale mero “socio di capitale”, poiché essa, lungi dall’aver acquistato semplici quote di una società di gestione di farmacie, è socio unico della Società San Marco, titolare della farmacia, sicché non può che esercitare un potere decisorio totale sulla conduzione e sugli indirizzi del presidio farmaceutico. Altrimenti detto, la San Marco è una mera appendice totalmente dipendente dalla Casa di cura, la quale svolge attività sanitaria o, comunque, - il che è lo stesso ai fini che qui interessano - organizza l’attività di prescrizione dei farmaci da parte dei propri medici;
-- d’altra parte, la Casa di Cura, come si evince dal suo sito internet, “è accreditata presso il Servizio Sanitario Nazionale per l’erogazione, sia in regime di ricovero che ambulatoriale, di servizi e prestazioni di diagnosi e cura”; dispone dell’Unità funzionale di Medicina (con tre medici in organico) e dell’Unità funzionale di Chirurgia, a sua volta suddivisa in numerose Sezioni, nelle quali svolgono la loro attività numerosi medici; offre numerosi Servizi diagnostici e ambulatoriali, tutti con la presenza di medici. In sostanza, “tra i fattori produttivi organizzati” dalla Casa di cura vi sono “anche i numerosi medici prescrittori” di cui la stessa si avvale, il che ne determina l’operatività in un ambito, sanitario e medico, non compatibile con quello della “gestione della farmacia”;
-- infine, ove si seguisse l’interpretazione contraria a quella fatta propria dal Tar, sarebbe sin troppo facile aggirare i limiti di legge, poiché i soggetti incompatibili potrebbero agevolmente costituire una società al solo scopo di farla divenire socia di una società titolare di farmacia, in tal modo vanificando del tutto la disciplina posta a contrasto dei conflitti di interesse.


Il primo dubbio interpretativo: la “gestione della farmacia”.
6. - Le premesse consentono di approfondire le due questioni di diritto controverse, concernenti: a) il tema della “gestione della farmacia” e b) “l’esercizio della professione medica”.
Rispetto ad esse, si pone un possibile problema di adattamento interpretativo delle fonti, volto a renderle calzanti alle peculiarità del caso, nel più corretto equilibrio tra le ragioni dell’applicazione effettiva delle regole di incompatibilità, ispirate a primarie esigenze di tutela della salute pubblica (32 cost.); e le ragioni della libertà di intrapresa economica (art. 41 cost.), di stabilimento e di libera circolazione di persone e capitali, anche queste di evidente rilievo costituzionale ed eurocomunitario (v. CGUE, quarta sezione, 19 dicembre 2019, C-465/18).
6.1. - Sul primo dei due profili rilevanti (il potere di gestione della farmacia) è di recente intervenuta la pronuncia n. 11/2020 della Corte costituzionale. 
Oggetto del giudizio costituzionale era l’art. 8, comma 1, lett. c), della l. n. 362 del 1991, il quale dispone l’incompatibilità “con qualsiasi rapporto di lavoro pubblico e privato”. Nel giudizio a quo si controverteva della possibilità per una professoressa universitaria di essere socia di una società di capitali titolare di farmacia. La Corte ha dichiarato non fondata la questione fornendo, con sentenza interpretativa di rigetto, una lettura diversa da quella resa dal giudice remittente. 
L’impostazione licenziata come conforme a costituzione è quella per cui “la causa di incompatibilità di cui alla lettera c) del comma 1 dell’art. 8 della legge n. 362 del 1991 non è riferibile ai soci, di società di capitali titolari di farmacie, che si limitino ad acquisirne quote, senza essere ad alcun titolo coinvolti nella gestione della farmacia” (par. 4), ma può applicarsi “solo al socio che risulti fattivamente coinvolto nella gestione della farmacia” (par. 4.1). A giudizio della Corte il punto decisivo per determinare l’incompatibilità è, pertanto, proprio il collegamento o meno con la effettiva “gestione” della farmacia.
In aggiunta ad argomenti di esegesi testuale, la Corte ha osservato, su un piano sistematico, come “l’incompatibilità con qualsiasi rapporto di lavoro pubblico e privato, se era coerente con il precedente modello organizzativo – che, allo scopo di assicurare che la farmacia fosse comunque gestita e diretta da un farmacista, ne consentiva l’esercizio esclusivamente a società di persone composte da soci farmacisti abilitati, a garanzia dell’assoluta prevalenza dell’elemento professionale su quello imprenditoriale e commerciale –, coerente (quella incompatibilità) non lo è più nel contesto del nuovo quadro normativo di riferimento che emerge dalla citata legge n. 124 del 2017, che segna il definitivo passaggio da una impostazione professionale-tecnica della titolarità e gestione delle farmacie ad una impostazione economico-commerciale. Innovazione, quest’ultima, che si riflette appunto nel riconoscimento della possibilità che la titolarità nell’esercizio delle farmacie private sia acquisita, oltre che da persone fisiche, società di persone e società cooperative a responsabilità limitata, anche da società di capitali; e alla quale si raccorda la previsione che la partecipazione alla compagine sociale non sia più ora limitata ai soli farmacisti iscritti all’albo e in possesso dei requisiti di idoneità. Ragion per cui non è neppure più ora indispensabile una siffatta idoneità per la partecipazione al capitale della società, ma è piuttosto richiesta la qualità di farmacista per la sola direzione della farmacia: direzione che può, peraltro, essere rimessa anche ad un soggetto che non sia socio.


Essendo, dunque, consentita, nell’attuale nuovo assetto normativo, la titolarità di farmacie (private) in capo anche a società di capitali, di cui possono far parte anche soci non farmacisti, né in alcun modo coinvolti nella gestione della farmacia o della società, è conseguente che a tali soggetti, unicamente titolari di quote del capitale sociale (e non altrimenti vincolati alla gestione diretta da normative speciali), non sia pertanto più riferibile l’incompatibilità «con qualsiasi rapporto di lavoro pubblico privato», di cui alla lettera c) del comma 1 dell’art. 8 della legge n. 362 del 1991”.
6.2. - La pronuncia in commento contiene un’enunciazione di assoluto rilievo, secondo la quale il “fattivo coinvolgimento” della gestione del presidio farmaceutico costituisce criterio orientativo nel discriminare il conflitto di interessi, e ciò anche nell’ipotesi dei soci di società di capitali titolari di farmacie.
Resta da intendere in cosa si sostanzi la “gestione della farmacia” e se questa possa ravvisarsi in un caso, come quello di specie, in cui la società titolare di farmacia è detenuta in modo totalitario da altra società di capitali.
6.3. - Ai fini della delibazione del tema, paiono sprovviste di consistenza le due principali obiezioni mosse dalla parte appellante.   

- i) Con la prima si sostiene che la relazione di direzione e coordinamento non potrebbe ricavarsi dal solo fatto che la Casa di Cura è socio unico della San Marco, e ciò in quanto detto potere dovrebbe risultare dalle iscrizioni nel registro delle imprese, mentre le visure delle società di cui trattasi nulla annoverano in tal senso (docc. 4 e 5).
In senso contrario rileva osservare che la relazione in questione si presume come effetto della posizione di controllo (art. 2947 sexies c.c.: “si presume salvo prova contraria che l'attività di direzione e coordinamento di società sia esercitata dalla società o ente tenuto al consolidamento dei loro bilanci o che comunque le controlla ai sensi dell'articolo 2359”). 
Nel caso di specie sussiste certamente una posizione di controllo rilevante ai sensi dell’art. 2359 c.c., la quale innesca una presunzione di direzione e coordinamento non contraddetta da alcun elemento deduttivo o probatorio di segno contrario. 
Quanto alla sua mancata rappresentazione nel registro delle imprese, vale considerare il carattere recessivo che in materia assumono le formalità attinenti all'iscrizione e alle altre forme di pubblicità previste dall' art. 2497-bis c.c., in quanto prive di efficacia costitutiva del gruppo e, quindi soccombenti rispetto al principio di effettività e, dunque, alla situazione di fatto esistente al momento dell'inizio, dello svolgimento e della cessazione dell'attività del gruppo  (Cass. Civ., sez. I, n. 24943/2019).

- ii) Resta da considerare il secondo anello della catena di comando, che correla la San Marco alla farmacia di cui essa è titolare. Qui sovviene il secondo argomento della parte appellante, secondo il quale la farmacia - essendo gestita da un farmacista che ne è il direttore responsabile, come previsto dall’art. 7, comma 3, l. 362/91 - giammai potrebbe dirsi sottoposta a conduzione della San Marco e, indirettamente, della sua controllante.
L’argomento appare inconferente. Il direttore responsabile è figura distinta da quella del titolare della farmacia, al quale può affiancarsi indipendentemente dal fatto che il primo sia una persona fisica o una società (art. 7 comma 3 legge 361/1991: “La direzione della farmacia gestita dalla società è affidata a un farmacista in possesso del requisito dell'idoneità previsto dall'articolo 12 della legge 2 aprile 1968, n. 475, e successive modificazioni, che ne è responsabile”). 
Ferme, poi, le responsabilità del direttore quanto all'organizzazione complessiva della farmacia, è innegabile il potere di direttiva del titolare, in capo al quale permane la facoltà di imprimere gli indirizzi di gestione imprenditoriale ed economica che ne fanno il vero regista della strategia aziendale. A lui, quale datore di lavoro, è chiamato a rispondere, in ultima analisi, il direttore responsabile.
D’altra parte, dando adito all’argomentazione della parte appellante, il regime delle incompatibilità avrebbe scarsissime possibilità di applicazione in tutti i casi di scissione tra proprietà e direzione, poiché basterebbe l’incarico di direzione in capo ad un terzo professionista abilitato ad elidere ogni relazione di continuità gestoria tra proprietà e farmacia.  
Quella illustrata è la posizione accolta, peraltro, nel parere n. 69/2018 della Commissione speciale di questo Consiglio del 22 dicembre 2017, ove si legge (punto 13) che “se la titolarità dell'esercizio della farmacia è in capo ad una società (alternativamente: di persone, di capitali o cooperativa a responsabilità limitata), la stessa deve avere ad oggetto esclusivo la gestione della farmacia e la direzione della farmacia deve essere affidata ad un farmacista, anche non socio, che ne è responsabile”.
6.4. - Sgombrato il campo dalle più agevoli obiezioni, resta da acclarare se la presunzione di direzione e coordinamento sulla società titolare di farmacia, imputabile alla società controllante ai sensi del combinato disposto di cui agli artt. 2359 e 2947 sexies c.c., possa reputarsi sufficiente a fare di quest’ultima un soggetto effettivamente o fattivamente “coinvolto nella gestione della farmacia”.
-- Di possibile intralcio a questa conclusione è il fatto che l’amministrazione della società mediana (in questo caso la San Marco) fa capo ad un soggetto (l’amministratore unico Romani) distinto e diverso dagli amministratori (i cinque componenti del Cda, del quale è parte il suddetto Romani) della società Casa di cura. Si tratta pertanto di stabilire quale rilievo conferire alla sfera di autonomia decisionale (in linea di principio intangibile) di cui gode l’organo amministrativo. 
Ed, invero, in applicazione delle regole generali del codice civile in tema di amministrazione delle società per azioni (applicabili in via analogica anche alle s.rl.), i soci, anche se portatori di partecipazioni di controllo sull'assemblea, non possono impartire direttive agli amministratori, alla cui competenza esclusiva l'art. 2380 bis c.c. affida l'amministrazione della compagine.
-- A bilanciare l’argomento sin qui delibato si pone la già vista capacità di indirizzo e coordinamento che si presume esistente in capo alla società controllante e che potrebbe tradursi in attività dal contenuto atipico e informale, non meglio definite dal legislatore ma ravvisabili in tutte quelle iniziative di fatto sinteticamente volte ad influenzare le scelte gestionali della società controllata.
Nella lettura giurisprudenziale, la fattispecie della direzione e coordinamento viene appunto intesa come un'attività di fatto, giuridicamente rilevante - in cui soggetto attivo è l'ente dirigente e destinatari sono gli amministratori della società eterodiretta - esplicantesi come influenza dominante sulle scelte e determinazioni gestorie di questi ultimi, che ne sono i naturali referenti e destinatari (Tribunale Roma Sez. spec. in materia di imprese, 18 febbraio 2021). 
Detta fattispecie si distingue da quella dell’amministrazione di fatto in quanto l'ente che “dirige e coordina”, diversamente dall’amministratore di fatto, non agisce compiendo atti di gestione della società eterodiretta rilevanti verso terzi, ovvero spendendone il nome all'esterno con l'effetto di imputare ad essa i suoi atti, ma influenza o determina le scelte operate dagli amministratori della stessa società, che si tradurranno in atti gestori rilevanti verso i terzi (v. Trib. Milano 20 marzo 2014; Trib. Milano, Sez. Impr., 20 dicembre 2013 e, sulla distinzione tra attività di direzione e coordinamento e amministrazione di fatto, Cass. Civ. 23 giugno 2015, n. 12979).
In via di estrema sintesi si può quindi dire che la direzione ed il coordinamento consistono in quegli indirizzi di orientamento diretti a rendere l'attività della società controllata complementare o integrativa, secondo i casi, rispetto a quella della controllante, in attuazione della finalità propria del gruppo societario.
Questa azione di indirizzo può assurgere a rilevanza giuridica nella forma della “responsabilità da direzione e coordinamento”, ma a questi fini si esige la prova dell'esistenza ""cumulativa"" non solo della titolarità, in capo ad una società o ad un ente, di una posizione di direzione e coordinamento nei confronti di altra società, ma anche degli ulteriori presupposti di cui all'art. 2497, comma 1, c.c. (ovvero, della violazione dei principi di corretta gestione societaria e imprenditoriale, dell'agire nell'interesse imprenditoriale proprio o altrui, del pregiudizio arrecato alla redditività e al valore della partecipazione sociale e/o della lesione al patrimonio della società, nonché del nesso causale tra la condotta di eterogestione e il pregiudizio prospettato).
6.5. -  Ciò posto, nel valutare in quali casi ed a quali condizioni la società controllante possa dirsi coinvolta, per il tramite della società controllata, nella “gestione della farmacia”, la Sezione intravede tre possibili soluzioni, tutte astrattamente plausibili ma diversamente apprezzabili sul piano della loro razionalità regolativa.

a) Non priva di difficoltà applicative è quella che imporrebbe la valutazione del singolo caso, al fine di accertare qual è la specifica configurazione delle cointeressenze esistenti tra le due società ovvero se alla presunzione di direzione e coordinamento si sia accompagnata, in concreto, un’attività di effettivo condizionamento dell’operato della società controllata. 
È chiaro che una metodologia di questo tipo - oltre a disattendere l’esigenza di regole certe, chiare e prevedibili, particolarmente avvertita in un settore normativo percorso da interessi estremamente rilevanti e delicati - non varrebbe ad escludere che il condizionamento, sol perché non esercitato fino ad una certa epoca, possa realizzarsi in un momento successivo. Da qui il carattere precario e instabile di una simile ricognizione dei fattori di rischio.
Le due residuali alternative sono quelle che conducono ad assegnare un rilievo aprioristicamente decisivo: b) alla presunzione di direzione e coordinamento, in quanto tale assumibile quale fattore di rischio per la corretta gestione della società titolare di farmacia; c) in senso opposto, all’intangibile autonomia decisionale dell’organo amministrativo, quale elemento in sé capace di garantire la società controllata da improprie interferenze del socio in posizione di controllo. In quest’ultima prospettiva rileverebbe, nel caso di specie, la distinta composizione degli organi gestionali delle due società qui all’attenzione (un consiglio di amministrazione composto da cinque componenti per la Casa di Cura; ed un amministratore unico per la San Marco).  
La strada percorsa dalla sentenza di primo grado è assimilabile alla prima delle alternative da ultimo menzionate, in quanto tende a valorizzare gli indici sintomatici del potenziale conflitto di interessi (la posizione della Casa di cura quale socio totalitario della San Marco; la coincidenza di sedi delle sue società; la coincidenza del Presidente del Cda della Casa di Cura con l’Amministratore unico della San Marco) e a valutarli in modo cumulativo, secondo una logica di tipo “indiziario”. 
Il carattere potenziale del conflitto di interessi, ravvisabile anche in capo al cd. “socio di capitale”, trova riscontro nel già menzionato parere del Consiglio di Stato n. 69/2018 (par. 41), nella circolare FOFI n. 10747 del 18 dicembre 2017 e nella pronuncia della Corte Cost. n. 275/2003.
Si tratta, tuttavia, di enunciazioni in parte precedenti alla riforma del 2017 e comunque contraddette dalla più recente pronuncia della Corte Costituzionale n. 11/2020 che, come si è visto, ha circoscritto la posizione incompatibile a quella del solo socio “gestore”. 
Va tuttavia riconosciuto che il caso esaminato dalla Corte nel 2020, per la maggiore semplicità della fattispecie esaminata, si prestava ad una nettezza di affermazioni difficilmente traslabile, tal quale, nel contesto dell’attuale controversia; d’altra parte, la soluzione in quel caso proposta lascia irrisolto il tema delle condizioni concrete al ricorrere delle quali può sostenersi che la società controllante “gestisce” la società controllata. 
Gli altri precedenti citati dalle parti fanno riferimento a fattispecie non sovrapponibili a quella qui all’esame, in quanto: Cons. Stato, sez. III, n. 4747/2017 tratta il tema della compatibilità tra il ruolo di titolare di farmacia privata e quella di socio nella gestione di una farmacia comunale;  Tar Umbria, sez. I, n. 78/2018, concerne il caso dell’affidamento della farmacia comunale a società concessionaria attiva nella gestione di strutture sanitarie e non costituita da farmacisti abilitati. Si tratta quindi di fattispecie incentrate sulla posizione della società direttamente investita della titolarità della farmacia e non su quella del relativo socio di controllo. 
Ciò detto, la difficoltà nella quale incorrono le letture tendenti ad ampliare il raggio della incompatibilità è innanzitutto di tipo “ermeneutico”, in quanto la “gestione” dell’attività si distingue, dal punto di vista semantico e concettuale, dalle espressioni, meno performanti, che evocano l’esistenza di posizioni di “cointeressenza”, di “influenza di fatto” e di “controllo indiretto”; e l’intento di infrangere lo schermo societario e l’autonomia amministrativa degli organi sociali, dunque la distinta soggettività giuridica dell’ente, per inferire, in via indiziaria, un condizionamento mediato della società controllante sulla compagine partecipata (e sui suoi amministratori), produce un effetto di indeterminatezza prescrittiva poco aderente al dettato della legge e alla logica tassativa e tipizzante delle clausole restrittive della libertà negoziale. Un’interpretazione estensiva, dunque, aprirebbe l’assetto regolatorio ad interpretazioni soggettive a base “indiziaria”, disfunzionali ad esigenze di chiarezza e prevedibilità del quadro normativo, ed entrerebbe in tensione con le spinte pro-concorrenziali alla libera circolazione dei mezzi e dei capitali (pur suscettibili di bilanciamento, in questo settore, con l’interesse alla salute).
Quanto all’opzione (lettera c) centrata sull’autonoma gestionale dell’organo amministrativo, essa presenta il limite di ridimensionare grandemente l’impatto del regime delle incompatibilità nell’area degli esercizi farmaceutici a conduzione societaria, poiché, ad eludere il sospetto del collegamento di gestione tra società controllante e controllata, basterebbe il diaframma formale della alterità (o non piena coincidenza soggettiva) dei rispettivi organi amministratori.              


Il secondo dubbio interpretativo: “L’esercizio della professione medica”.

7. - Il giudice di primo grado ritiene “innegabile che la società Casa di Cura Privata Villa San Marco svolga attività medica erogando servizi di diagnosi e cura .. trattandosi appunto di una società che pacificamente gestisce case di cura e impiega medici per lo svolgimento della propria attività”. 

Questa conclusione viene ricavata sia dalla tipologia delle attività della Casa di cura, sia dalla presenza al suo interno (nel ruolo di socio e di componente del Cda) di due medici (“A tanto aggiungasi che, sebbene sia vero che non vi sia un espresso divieto normativo a che i componenti del Consiglio di amministrazione di società titolare di farmacia possano esercitare la professione di medico, è tuttavia indubbio che la partecipazione di un medico in un organo a cui spetta la gestione della società, che a sua volta è socio unico della società titolare di farmacia, non esclude quella commistione fra gestione di una farmacia e gestione, diretta o indiretta, di attività medica, che può dar vita ad un potenziale conflitto di interessi”).
7.1. - La deduzione operata dal primo giudice si presta ad una serie di possibili rilievi, che così si riassumono:
-- l’attività medica può essere esercitata in forma individuale, associata o attraverso società di professionisti. La Casa di Cura non è società di professionisti medici ma organizza e gestisce case di cura, avvalendosi dell’attività di medici, i quali, tuttavia, operano nella loro autonomia professionale e non imputano ad altri le loro scelte e responsabilità;
-- quanto ai medici presenti nella compagine societaria della Casa di Cura, essi vi figurano con ruoli (di socio o di componente del Cda) del tutto avulsi dalla loro attività medica, il che non consentirebbe di traslare sulla società il connotato della loro estrazione professionale;
-- l’oggetto sociale della società si definisce, infatti, alla stregua del suo statuto e non per effetto dell’attività d’origine dei suoi soci o amministratori, i quali assumono compiti limitati ai loro compiti sociali;
-- risulta quindi frutto di forzatura interpretativa (pur comprensibile in un’ottica di più ampia prevenzione del rischio di conflitto di interessi) il tentativo di enfatizzare l’abilitazione professionale del singolo componente del C.d.a. e di superare il dato concernente la composizione plurisoggettiva dell’organo e la specificità e intangibilità delle sue autonome funzioni, non interferenti con quelle del professionista chiamato a farne parte;
-- di possibile intralcio alla impostazione seguita dal Tar è anche il fatto che la normativa dettata dalla legge n. 362 del 1991 estende il regime della incompatibilità solo ai soci (in questo caso la Casa di Cura) della società titolare della farmacia (San Marco) ma non anche ai soci o amministratori della prima; 
-- è motivo di dubbio anche l’assimilazione dell’attività medica (“l’esercizio della professione medica”) a qualunque altra generica attività in ambito medico o sanitario. In questo senso, è vero che “tra i fattori produttivi organizzati” dalla Casa di cura vi sono “anche i numerosi medici prescrittori” di cui la stessa si avvale (memoria Federfarma del 15.11.2021, pag. 18); ma è altresì vero che la Casa di cura in quanto tale non ha alcun potere di prescrizione di cure e medicinali. 
7.2. - Le opposte ragioni che portano ad una lettura ampliativa del regime delle incompatibilità rimandano alla ratio della normativa e al suo inquadramento sistematico. 
Esse evidenziano che:
-- sotto il primo profilo, rileva l’esigenza di garantire appieno l’indipendenza e l’autonomia dell’attività di dispensazione dei farmaci. Ciò impone di porre il ruolo del medico al riparo da ingerenze indebite che potrebbero giungergli da parte di soggetti influenti, collocati in posizioni a lui contigue;
-- le normative di contrasto ai conflitti di interessi sperimentate in altri settori ordinamentali tendono a disegnare una linea di prevenzione avanzata del rischio, ovvero mirano a disinnescare in modo anticipato il pericolo di attività indebite e abusive;
-- potrebbe quindi sostenersi che la normativa dettata dalla legge n. 361/1992, impostata su un modello personalistico ormai superato, vada attualizzata alla nuova realtà delle società detentrici di farmacia e che, dunque, il concetto di incompatibilità debba essere esteso, in un’ottica sistematica, alla più ampia congerie delle varie attività comunque insistenti in ambito sanitario; 
-- in questo senso, se la ratio della disciplina delle incompatibilità risiede nella necessità di garantire al massimo l’indipendenza e l’autonomia dell’attività di dispensazione dei farmaci, soprattutto rispetto all’attività di prescrizione degli stessi, a maggior ragione essa deve riguardare anche il soggetto che determina le scelte gestionali della farmacia (e della società titolare) e ne lucra i risultati, come nel caso qui in discussione;
-- su questa linea interpretativa sembra essersi posizionato il già citato parere n. 69/2018 della Commissione speciale di questo Consiglio del 22 dicembre 2017. Nel commentare l’incompatibilità di cui all'articolo 7, comma 2, secondo periodo, la Commissione speciale, infatti, pur esaminando un profilo diverso da quello qui in esame, comunque predilige una interpretazione lata del concetto di ″esercizio della professione medica″ e, per l’effetto, “ritiene preferibile, nonché più facilmente attuabile, la soluzione che amplia l’ambito di applicazione della detta incompatibilità a qualunque medico, sia che eserciti la professione sia che non eserciti e sia solo iscritto all’albo professionale”.
7.3. - Per segnalare, infine, la portata sistematica e l’impatto riflesso delle questioni all’esame è utile ricordare che l’esercizio dell’attività di assistenza farmaceutica rappresenta un cardine della “materia” del diritto alla salute, garantito e assicurato, nel nostro ordinamento, dallo Stato e dalle Regioni, che si avvalgono delle proprie strutture sanitarie locali.
La coesistenza, nella materia in esame, di interessi di matrice pubblicistica e di natura commerciale, spiega perché gli esercizi farmaceutici siano retti da un ordinamento peculiare, nel quale coesistono tratti di libera impresa e tratti di servizio pubblico regolamentato; e perché nelle farmacie, pubbliche e private, sia rinvenibile una “doppia vocazione” dell’attività svolta, identificabile nell’esplicazione della iniziativa economica individuale (art. 41 Cost.) e nell’espletamento di un pubblico servizio. La qualificazione in termini di “servizio pubblico” assicura la fruibilità e l’accessibilità ad esso da parte di tutti i cittadini, mediante l’insediamento uniforme dei presidi farmaceutici su tutto il territorio; d’altro canto, il profilo economico-imprenditoriale spinge all’adozione di misure di stampo liberista, pur sempre nel rispetto delle garanzie sottese al carattere universale del servizio alla cittadinanza.
Anche la Corte Costituzionale ha avuto modo di evidenziare come la professione di farmacista debba a pieno titolo essere considerata un’attività imprenditoriale finalizzata, al tempo stesso, all’erogazione ai cittadini di un servizio di fondamentale rilevanza (Corte. Cost. nn. 87/2006 e 216/2014). Tale impostazione è stata ripresa anche da importanti decisioni della Corte di Giustizia con le quali, una volta ribadito il carattere di funzionalità del servizio farmaceutico rispetto alla tutela del bene “salute”, si è affermata la natura economica della funzione del farmacista svolta dietro retribuzione e, per questo motivo, assoggettabile alle disposizioni europee in materia (v. CGUE, grande sezione, 19 marzo 2009, n. 171 e quarta Sezione, 19 dicembre 2019, C-465/18).
E’ dunque evidente il riverbero che la questione posta assume sul piano delle delicata composizione tra le esigenze del libero mercato e quelle della tutela della salute, poste tra loro in un relazione dialettica potenzialmente proficua a condizione, tuttavia, che i benefici del regime concorrenziale vadano a vantaggio di una maggiore efficienza del servizio.
8. Tanto considerato, stanti i profili di attuale e possibile contrasto giurisprudenziale sopra evidenziati ed avuto riguardo alla rilevanza che i punti controversi di diritto rivestono nel settore farmaceutico, il Collegio ritiene necessario deferire il presente ricorso all'esame dell'Adunanza Plenaria del Consiglio di Stato, ai sensi dell'art. 99, comma1, c.p.a.
9. I quesiti che si sottopongono all’attenzione dell’Adunanza Plenaria sono volti a chiarire quale interpretazione debba trovare l’art. 7 comma 2 della l. n. 362 del 1991 nel caso di farmacia detenuta da società, ove quest’ultima sia partecipata da altra società attiva in ambito sanitario e avente i caratteri sopra segnalati; ed, in particolare, come debbano intendersi in relazione a tale fattispecie, o quali adattamenti interpretativi possano trovare, gli elementi normativi concernenti la “gestione” della farmacia e l’”esercizio della professione medica”. 
10. Allo stato, il presente giudizio può quindi essere definito solo in senso parziale, ai sensi dell’art. 36, comma 2, cod. proc. amm., con il rigetto dei motivi primo, secondo e quarto.
11. Ogni ulteriore statuizione sul terzo motivo di appello rimane per contro subordinata all’esito della pronuncia dell’Adunanza plenaria sui punti di diritto oggetto di contrasto.
P.Q.M.
Il Consiglio di Stato in sede giurisdizionale (Sezione Terza), non definitivamente pronunciando sull'appello, come in epigrafe proposto:
a) respinge i motivi primo, secondo e quarto;
b) dispone il deferimento all'Adunanza Plenaria del Consiglio di Stato sui profili precisati nei quesiti sopra formulati;
c)  riserva all’esito l’esame del terzo motivo d’appello ed ogni ulteriore decisione, anche in ordine alle spese.
Manda alla segreteria della sezione per gli adempimenti di competenza, e, in particolare, per la trasmissione del fascicolo di causa e della presente ordinanza al segretario incaricato di assistere all’Adunanza plenaria.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 16 dicembre 2021 con l'intervento dei magistrati:


Massimiliano Noccelli,	Presidente FF
Paola Alba Aurora Puliatti,	Consigliere
Giovanni Pescatore,	Consigliere, Estensore
Ezio Fedullo,	Consigliere
Umberto Maiello,	Consigliere

Massimiliano Noccelli,	Presidente FF
Paola Alba Aurora Puliatti,	Consigliere
Giovanni Pescatore,	Consigliere, Estensore
Ezio Fedullo,	Consigliere
Umberto Maiello,	Consigliere



IL SEGRETARIO
","Ricorso straordinario al Capo dello Stato – Trasposizione – Notifica dell’avviso del deposito del ricorso innanzi al Tar – Sufficienza.
Farmacia – Gestione – Società partecipata da società di capitale di professionisti sanitari – Incompatibilità – Rimessione alla Adunanza plenaria. 
 
​​​​​​          Ai fini della corretta trasposizione del ricorso straordinario in sede giurisdizionale possono ritenersi utili tanto la sola notifica del semplice avviso del deposito del ricorso innanzi al Tar, in quanto comunque sufficiente a rendere la controparte edotta della volontà del ricorrente di insistere nell'impugnazione (di contenuto già noto alle controparti) e, quindi, a soddisfare la ratio sostanziale delle prescrizioni formali imposte dall’art. 48; quanto la notifica dell'intero ricorso e della vocatio in giudizio, pur non seguita da quella dell'avviso dell'avvenuto deposito, anche in tal caso potendosi dire rispettata l’essenziale finalità conoscitiva dei richiesti adempimenti (1).
 
             E’ rimessa all’Adunanza plenaria - ai fini della verifica della sussistenza di un profilo di incompatibilità nella gestione societaria di una farmacia nel caso di società acquirente ai sensi dell’art. 7, comma 2, l. n. 362 del 1991, partecipata come unico socio da altra società di capitali, a sua volta dedita, per oggetto sociale, alla gestione di case di cura e di assistenza - la questione relativa a quali casi e a quali condizioni una società controllante possa dirsi coinvolta, per il tramite della società controllata, nella “gestione della farmacia” e se è possibile la presenza, nella società partecipante, di esercenti la professione sanitaria (2).
 
1) Cons. Stato, sez. III, nn. 2830 del 2016 e 859 del 2014; id., sez. IV, n. 6124 del 2018.
 
(2) Ha ricordato la Sezione che la direzione ed il coordinamento consistono in quegli indirizzi di orientamento diretti a rendere l'attività della società controllata complementare o integrativa, secondo i casi, rispetto a quella della controllante, in attuazione della finalità propria del gruppo societario.
Questa azione di indirizzo può assurgere a rilevanza giuridica nella forma della “responsabilità da direzione e coordinamento”, ma a questi fini si esige la prova dell'esistenza ""cumulativa"" non solo della titolarità, in capo ad una società o ad un ente, di una posizione di direzione e coordinamento nei confronti di altra società, ma anche degli ulteriori presupposti di cui all'art. 2497, comma 1, c.c. (ovvero, della violazione dei principi di corretta gestione societaria e imprenditoriale, dell'agire nell'interesse imprenditoriale proprio o altrui, del pregiudizio arrecato alla redditività e al valore della partecipazione sociale e/o della lesione al patrimonio della società, nonché del nesso causale tra la condotta di eterogestione e il pregiudizio prospettato).
 
Ha aggiunto la Sezione che, nel valutare in quali casi ed a quali condizioni la società controllante possa dirsi coinvolta, per il tramite della società controllata, nella “gestione della farmacia”, intravede tre possibili soluzioni, tutte astrattamente plausibili ma diversamente apprezzabili sul piano della loro razionalità regolativa.
a) Non priva di difficoltà applicative è quella che imporrebbe la valutazione del singolo caso, al fine di accertare qual è la specifica configurazione delle cointeressenze esistenti tra le due società ovvero se alla presunzione di direzione e coordinamento si sia accompagnata, in concreto, un’attività di effettivo condizionamento dell’operato della società controllata.
È chiaro che una metodologia di questo tipo - oltre a disattendere l’esigenza di regole certe, chiare e prevedibili, particolarmente avvertita in un settore normativo percorso da interessi estremamente rilevanti e delicati - non varrebbe ad escludere che il condizionamento, sol perché non esercitato fino ad una certa epoca, possa realizzarsi in un momento successivo. Da qui il carattere precario e instabile di una simile ricognizione dei fattori di rischio.
Le due residuali alternative sono quelle che conducono ad assegnare un rilievo aprioristicamente decisivo:  
b) alla presunzione di direzione e coordinamento, in quanto tale assumibile quale fattore di rischio per la corretta gestione della società titolare di farmacia;  
c) in senso opposto, all’intangibile autonomia decisionale dell’organo amministrativo, quale elemento in sé capace di garantire la società controllata da improprie interferenze del socio in posizione di controllo. In quest’ultima prospettiva rileverebbe, nel caso di specie, la distinta composizione degli organi gestionali delle due società qui all’attenzione.
Il carattere potenziale del conflitto di interessi, ravvisabile anche in capo al cd. “socio di capitale”, trova riscontro nel già menzionato parere del Consiglio di Stato n. 69 del 2018 (par. 41), nella circolare FOFI n. 10747 del 18 dicembre 2017 e nella pronuncia della Corte Cost. n. 275 del 2003.
Si tratta, tuttavia, di enunciazioni in parte precedenti alla riforma del 2017 e comunque contraddette dalla più recente pronuncia della Corte costituzionale n. 11 del 2020 che ha circoscritto la posizione incompatibile a quella del solo socio “gestore”.
Va tuttavia riconosciuto che il caso esaminato dalla Corte nel 2020 si prestava ad una nettezza di affermazioni difficilmente traslabile, tal quale, nel contesto dell’attuale controversia; d’altra parte, la soluzione in quel caso proposta lascia irrisolto il tema delle condizioni concrete al ricorrere delle quali può sostenersi che la società controllante “gestisce” la società controllata.
Ciò detto, la difficoltà nella quale incorrono le letture tendenti ad ampliare il raggio della incompatibilità è innanzitutto di tipo “ermeneutico”, in quanto la “gestione” dell’attività si distingue, dal punto di vista semantico e concettuale, dalle espressioni, meno performanti, che evocano l’esistenza di posizioni di “cointeressenza”, di “influenza di fatto” e di “controllo indiretto”; e l’intento di infrangere lo schermo societario e l’autonomia amministrativa degli organi sociali, dunque la distinta soggettività giuridica dell’ente, per inferire, in via indiziaria, un condizionamento mediato della società controllante sulla compagine partecipata (e sui suoi amministratori), produce un effetto di indeterminatezza prescrittiva poco aderente al dettato della legge e alla logica tassativa e tipizzante delle clausole restrittive della libertà negoziale. Un’interpretazione estensiva, dunque, aprirebbe l’assetto regolatorio ad interpretazioni soggettive a base “indiziaria”, disfunzionali ad esigenze di chiarezza e prevedibilità del quadro normativo, ed entrerebbe in tensione con le spinte pro-concorrenziali alla libera circolazione dei mezzi e dei capitali (pur suscettibili di bilanciamento, in questo settore, con l’interesse alla salute).
Quanto all’opzione (lettera c) centrata sull’autonoma gestionale dell’organo amministrativo, essa presenta il limite di ridimensionare grandemente l’impatto del regime delle incompatibilità nell’area degli esercizi farmaceutici a conduzione societaria, poiché, ad eludere il sospetto del collegamento di gestione tra società controllante e controllata, basterebbe il diaframma formale della alterità (o non piena coincidenza soggettiva) dei rispettivi organi amministratori.

Ha ancora affermato la Sezione che le ragioni che portano ad una lettura ampliativa del regime delle incompatibilità rimandano alla ratio della normativa e al suo inquadramento sistematico.
Esse evidenziano che:
-- sotto il primo profilo, rileva l’esigenza di garantire appieno l’indipendenza e l’autonomia dell’attività di dispensazione dei farmaci. Ciò impone di porre il ruolo del medico al riparo da ingerenze indebite che potrebbero giungergli da parte di soggetti influenti, collocati in posizioni a lui contigue;
-- le normative di contrasto ai conflitti di interessi sperimentate in altri settori ordinamentali tendono a disegnare una linea di prevenzione avanzata del rischio, ovvero mirano a disinnescare in modo anticipato il pericolo di attività indebite e abusive;
-- potrebbe quindi sostenersi che la normativa dettata dalla legge n. 361/1992, impostata su un modello personalistico ormai superato, vada attualizzata alla nuova realtà delle società detentrici di farmacia e che, dunque, il concetto di incompatibilità debba essere esteso, in un’ottica sistematica, alla più ampia congerie delle varie attività comunque insistenti in ambito sanitario;
-- in questo senso, se la ratio della disciplina delle incompatibilità risiede nella necessità di garantire al massimo l’indipendenza e l’autonomia dell’attività di dispensazione dei farmaci, soprattutto rispetto all’attività di prescrizione degli stessi, a maggior ragione essa deve riguardare anche il soggetto che determina le scelte gestionali della farmacia (e della società titolare) e ne lucra i risultati, come nel caso qui in discussione;
-- su questa linea interpretativa sembra essersi posizionato il già citato parere n. 69 del 2018 della Commissione speciale di questo Consiglio del 22 dicembre 2017. Nel commentare l’incompatibilità di cui all'art. 7, comma 2, secondo periodo, la Commissione speciale, infatti, pur esaminando un profilo diverso da quello qui in esame, comunque predilige una interpretazione lata del concetto di ″esercizio della professione medica″ e, per l’effetto, “ritiene preferibile, nonché più facilmente attuabile, la soluzione che amplia l’ambito di applicazione della detta incompatibilità a qualunque medico, sia che eserciti la professione sia che non eserciti e sia solo iscritto all’albo professionale”.",Farmacia
https://www.giustizia-amministrativa.it/web/guest/-/sospensione-degli-effetti-della-convenzione-a-struttura-sanitaria-accreditata-e-utilizzo-posti-letto,"
Sospensione degli effetti della convenzione a struttura sanitaria accreditata e utilizzo posti letto
","N. 06372/2020REG.PROV.COLL.
N. 07491/2019 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Terza)
ha pronunciato la presente
SENTENZA
sul ricorso numero di registro generale 7491 del 2019, proposto da Clinica Luccioni S.p.A., in persona del legale rappresentante pro tempore, rappresentato e difeso dagli avvocati Lorenzo Lentini, Bruno Ricciardelli, con domicilio eletto presso lo studio A Placidi Srl in Roma, via Barnaba Tortolini 30; 

contro
Regione Basilicata, in persona del legale rappresentante pro tempore, rappresentato e difeso dall'avvocato Maddalena Bruno, con domicilio eletto presso lo studio Ufficio Rappresentanza Regione Basilicata in Roma, via Nizza, 56; 

nei confronti
Azienda Sanitaria Locale di Potenza, in persona del legale rappresentante pro tempore, rappresentato e difeso dall'avvocato Adeltina Salierno, con domicilio eletto presso lo studio S.N.C. Studio Placidi in Roma, via Barnaba Tortolini 30; 

e con l'intervento di

ad opponendum:Cliniche della Basilicata S.r.l., in persona del legale rappresentante pro tempore, rappresentato e difeso dall'avvocato Dario Capotorto, con domicilio digitale come da PEC da Registri di Giustizia; 

per la riforma
della sentenza del Tribunale Amministrativo Regionale per la Basilicata (Sezione Prima) n.689/2019, resa tra le parti, concernente la domanda di annullamento della  deliberazione della G.R. n. 725 del 31/7/2018, recante decadenza dell' autorizzazione all' esercizio dell' attività sanitaria di ricovero svolta dalla clinica Luccioni e conseguente chiusura della clinica relativamente alle attività di ricovero ospedaliero.

Visti il ricorso in appello e i relativi allegati;
Visti gli atti di costituzione in giudizio di Regione Basilicata e di Azienda Sanitaria Locale di Potenza;
Visti tutti gli atti della causa;
Relatore nell'udienza pubblica del giorno 8 ottobre 2020 il Cons. Giulio Veltri e uditi per le parti gli avvocati Eduardo De Ruggiero su delega dell'avvocato Lorenzo Lentini, Maddalena Bruno, Adeltina Salierno e Dario Capotorto;
Ritenuto e considerato in fatto e diritto quanto segue.

FATTO e DIRITTO
1. La Casa di Cura Clinica Luccioni S.p.A., odierna appellante, autorizzata all’esercizio dell’attività sanitaria di ricovero con deliberazione della Giunta Regionale di Basilicata n. 767 del 10/4/2000, ha impugnato in primo grado la deliberazione della Giunta Regionale di Basilicata n. 725 del 31/7/2018, nonché il conforme Decreto del Presidente della Giunta Regionale della Basilicata n. 169 del 31/7/2018, con cui - ai sensi dell’art. 13, co. 11, della L.R. n. 28/2000 – è stata dichiarata la decadenza dell’autorizzazione all’esercizio dell’attività sanitaria di ricovero da parte della Clinica e ne è stata disposta la chiusura relativamente alle attività di ricovero ospedaliero.
1.1. In particolare è successo che con deliberazione n. 816 del 7/12/2016, l’Azienda sanitaria di Potenza (ASP) ha disposto - ai sensi degli artt. 9, co. 2 e 16, co. 7, L.R. n. 28/2000 - la sospensione del contratto in essere con detta Clinica per l’acquisto di prestazioni sanitarie ospedaliere in regime di ricovero, a causa della sussistenza di gravi e concreti indizi di irregolarità nell’esecuzione del rapporto contrattuale. 
1.2. Il giudizio introdotto dalla Clinica per l’annullamento della deliberazione dell’ASP si è concluso con il rigetto del ricorso (cfr. Consiglio di Stato 29/3/2018, n. 2014).
1.3. La Regione Basilicata, rilevata l’inattività della Clinica a far data dal mese di gennaio 2017, come risultante da nota dell’ASP in data 16/6/2017 e ritenuto, previo parere dell’Avvocatura Regionale in data 22/6/2018, che la sospensione disposta dall’ASP non costituisse giustificato motivo della completa inattività della struttura sanitaria (compresa, dunque, quella privata non in regime di accreditamento), ha adottato, ai sensi dell’art. 13, co. 11, L.R. n. 28/2000, il provvedimento di decadenza dall’autorizzazione all’esercizio dell’attività sanitaria di chirurgia generale e di ortopedia e traumatologia rilasciata in data 10/4/2000 e di chiusura della struttura relativamente alle attività di ricovero ospedaliero.
2. Il TAR Basilicata, con la sentenza in epigrafe indicata, ha respinto il ricorso. Il primo giudice ha constatato che “è incontestato tra le parti, oltreché confermato documentalmente, che la società ricorrente versa in regime di inattività totale dal gennaio 2017. Il punto controverso verte sull’esistenza o meno di un giustificato motivo a fondamento di tale inattività ultra semestrale, per i fini di cui all’art. 13, co. 11, L.R. n. 28/2000, assumendo, la ricorrente, che il provvedimento di sospensione del contratto per l’acquisto di prestazioni sanitarie ospedaliere in regime di ricovero, adottato dall’ASP con deliberazione n. 816 del 7/12/2016, escluda l’applicazione della sanzione decadenziale de qua”. Ciò premesso, ha condiviso la tesi dell’amministrazione e il fulcro motivazionale dei provvedimenti impugnati, secondo cui “la sospensione del contratto da parte dell’ASP, se da un lato può valere a giustificare l’interruzione di attività esercitata in regime di accreditamento, dall’altra non può valere ad integrare un giustificato motivo per la completa inattività, dunque comprensiva anche delle prestazioni svolte quale struttura privata autorizzata. Infatti, la Regione – facendo corretta applicazione della norma – ha ritenuto di scriminare la sola interruzione dell’attività in regime di accreditamento in quanto conseguente alla sospensione del contratto da parte dell’ASP (ancorché, sul punto, si sarebbe potuto opinare diversamente, stante il carattere “sanzionatorio” della sospensione, poiché correlata a riscontrate irregolarità nell’esecuzione del rapporto contrattuale), ma non di quella privata, considerato che, malgrado la misura dell’APS, la Clinica avrebbe potuto continuare a svolgerla giusta l’autorizzazione in suo possesso. Di talché, è obiettivamente incontestabile che la società ricorrente è entrata in uno stato di totale inattività per “fatto proprio” e in assenza di oggettivi elementi giustificativi, dunque, in modo corrispondente alla descrizione normativa della fattispecie di cui è stata fatta coerente applicazione”.
3. Avverso la sentenza ha proposto appello la Clinica Luccione. A supporto del gravame ha dedotto che: 
3.1. Il TAR avrebbe omesso di considerare che la struttura privata autorizzata, una volta transitata nel regime dell’accreditamento istituzionale, integra la “rete pubblica” di assistenza ospedaliera ed è chiamata a garantire i LEA attraverso un contratto, con impegno della dotazione strutturale di attrezzature e personale per la erogazione delle prestazioni sanitarie in regime di accreditamento con il S.S.R.. Nel caso di specie l’impegno era totale, essendo l’appellante accreditata e convenzionata per tutti i 56 posti letto disponibili per la quale ab inizio era stata autorizzata, sicchè - nella tesi dell’appellante - la sospensione del solo contratto, operata con la delibera n. 816/2016, avrebbe dovuto indurre il primo giudice a riflettere sulla circostanza che: a) era rimasto in vita e pienamente efficace l’accreditamento e con esso il  vincolo di destinazione pubblica dei posti letto in favore del S.S.R.; b) la Clinica non ha volontariamente “scelto” di non operare in regime privato, ma ha subito le conseguenze del perdurante impegno ad erogare prestazioni in regime pubblicistico, non potendo unilateralmente “convertire” i posti letto di titolarità, in regime di accreditamento (56 posti letto) in posti letto in regime di libera attività, anche in considerazione del fatto che tali posti letto sono stati sottoposti al tipico regime di assenso dell’art. 3 della L.R.B. 28/2000 e non al distinto regime dell’art. 62 della LR.B. 5/2016.
3.2. Errata sarebbe altresì l’affermazione, fatta in prime cure, secondo cui “il carattere sanzionatorio della sospensione poiché corredata a riscontrate irregolarità nella esecuzione del contratto” non sarebbe idoneo a scriminare la interruzione dell’attività in regime di accreditamento, posto che - a dire dell’appellante - la sospensione del contratto per atto amministrativo obbliga il privato alla conformazione, pena l’illecito, costituendo un vero e proprio factum principis.
3.3. Il T.A.R. avrebbe altresì violato il regime di tipicità e tassatività dei distinti moduli sanzionatori ricavabile dagli artt. 16 comma 7; 13 comma 2 e 11;  10 comma 1 lett. f) della L.R.B. 28/2000), posto che la “condotta incriminata” nella vicenda controversa non sarebbe la sospensione dell’attività sanitaria per inerzia incolpevole dell’operatore sanitario (artt. 10 co. 1 lett. f e 13 co. 11), bensì quella conseguente a presunte irregolarità nella erogazione delle prestazioni sanitarie (artt. 16 co. 7 e 13 co. 2 L.R.B. 28/2000).
4. Nel giudizio si sono costituiti sia la Regione Basilicata che l’ASP – Azienda Sanitaria di Potenza. Entrambe hanno chiesto la reiezione del gravame in quanto infondato.
5. Nel giudizio è intervenuta ad opponendum la “Cliniche della Basilicata” S.r.l.. La stessa ha allegato di aver ottenuto, nelle more del giudizio, autorizzazione alla realizzazione di una struttura sanitaria con 60 posti letto per acuti, per le attività di ricovero nelle discipline di chirurgia generale e ortopedia e traumatologia e con 20 posti letto per acuti per le attività di ricovero nelle discipline di cardiologia, medicina generale, neurochirurgia, ostetricia e ginecologia e urologia, e per servizi ambulatoriali connessi all’attività di ricovero e alla diagnostica per immagini-radiologia diagnostica, in assorbimento del fabbisogno generatosi a seguito della decadenza della Clinica Luccioni. Provvedimento impugnato da quest’ultima dinanzi al Tar Basilicata-Potenza (R.G. n. 371/19). Nel merito ha concluso per la reiezione del gravame.
6. Con ordinanza cautelare n. 5187/2019, la Sezione ha sospeso i provvisori effetti della sentenza gravata, in uno con quelli del provvedimento impugnato.
7. Tutte le parti, nel corso del giudizio hanno approfondito le rispetti argomentazioni mediante memorie e repliche.
8. Con istanza del 30 settembre 2020 l’appellante ha chiesto un rinvio sine die della trattazione, poiché l’attività sanitaria della Clinica, nel frattempo riabilitata ad operare in forza dell’ordinanza cautelare n. 5187/2019, sopra citata, è stata nuovamente interdetta in forza di ulteriori provvedimenti decadenziali adottati dalla Regione Basilicata e dell’ASL Potenza a cagione del presunto mancato adeguamento, attraverso delocalizzazione della struttura sanitaria, ai requisiti strutturali di cui all’art. 15 LRB 28/2000. Il giudizio avverso tali atti, attualmente pendente presso il TAR Basilicata,  rivestirebbe secondo l’appellante carattere pregiudiziale rispetto al presente giudizio.
8.1. Tutte la controparti si sono opposte al rinvio, negando la sussistenza del profilato rapporto di pregiudizialità.
9. La causa, da ultimo, è stata discussa e trattenuta in decisione all’udienza dell’8 ottobre 2020.
10. Ritiene il Collegio che non vi siano impedimenti alla decisione della stessa. 
10.1. Nel caso di specie, infatti, è del tutto assente il nesso di pregiudizialità invocato dall’appellante in ragione del fatto che i provvedimenti decadenziali gravati davanti al Tar Basilicata hanno ad oggetto la mancata delocalizzazione della struttura sanitaria necessaria al rispetto dei requisiti strutturali di cui all’art. 15 LRB 28/2000, e si  inseriscono in una sequenza procedimentale, non solo autonoma, ma anche cronologicamente successiva rispetto a quella conclusasi con l’emissione del provvedimento impugnato nell’odierno giudizio. A riprova di ciò la considerazione che qualsiasi accertamento giudiziario intervenisse su tale “seconda” causa di decadenza, in nulla muterebbe l’efficacia dei pregressi provvedimenti sulla “prima” causa.10.2. La disponibilità a rinunciare agli effetti dell’ordinanza cautelare n. 5187/2019, pur manifestata dall’appellante “a verbale”, se da un lato vale al fine di neutralizzare le allusioni delle controparti circa l’adozione di un strategia tesa a sfruttare in funzione speculativa il rinvio, dall’altro non sposta le oggettive considerazioni, sopra esposte, circa il difetto di un nesso di pregiudizialità tale da giustificare la sostanziale sospensione del processo.
10.3. Né, sul versante opposto, può accogliersi l’eccezione di improcedibilità del gravame formulata dalle controparte sulla base delle medesime allegazioni (sopravvenienza di una nuova e autonoma causa di decadenza), essendo evidente che l’avvenuta impugnazione in primo grado dei nuovi atti ad effetto decadenziale, vale a conservare integro l’interesse a ricorre di cui all’art. 100 c.p.c.
11. Tanto chiarito, nel merito il Collegio ritiene che il gravame sia infondato, e che al dubbio prospettato in sede cautelare “in relazione ai profili giuridici e fattuali relativi all’effettiva possibilità - da parte dell’appellante, in costanza di sospensione della convenzione - di convertire le risorse già accreditate con il SSN in risorse immediatamente disponibili in regime di attività libero professionale” debba darsi soluzione nel senso già individuato dall’amministrazione e dal primo giudice. 
12. La tesi su cui ruota l’intero gravame è basata sull’argomento, puramente giuridico, dell’impossibilità, in costanza di sospensione degli effetti della convenzione stipulata ex art. 8 quinques del d.lgs. 502/92, di utilizzare i posti letto già oggetto dell’accreditamento, stante la pretesa indisponibilità che il vincolo pubblicistico dell’accreditamento ad essi asseritamente imprimerebbe nell’interesse della continuità della rete sanitaria.
13. Per fare chiarezza sul punto ritiene utile ricordare il quadro normativo generale applicabile. 
13.1. L’art. 8 bis del D.Lgs. 30/12/1992, n. 502  prescrive che “1. Le regioni assicurano i livelli essenziali e uniformi di assistenza di cui all'articolo 1 avvalendosi dei presidi direttamente gestiti dalle aziende unità sanitarie locali, delle aziende ospedaliere, delle aziende universitarie e degli istituti di ricovero e cura a carattere scientifico, nonché di soggetti accreditati ai sensi dell'articolo 8-quater, nel rispetto degli accordi contrattuali di cui all'articolo 8-quinquies.…..omissis. 3. La realizzazione di strutture sanitarie e l'esercizio di attività sanitarie, l'esercizio di attività sanitarie per conto del Servizio sanitario nazionale e l'esercizio di attività sanitarie a carico del Servizio sanitario nazionale sono subordinate, rispettivamente, al rilascio delle autorizzazioni di cui all'articolo 8-ter, dell'accreditamento istituzionale di cui all'articolo 8-quater, nonché alla stipulazione degli accordi contrattuali di cui all'articolo 8-quinquies….. ”.
13.2. Dalla fondamentale disposizione citata si ricava un sistema in cui l’accreditamento è strumento abilitante, ulteriore rispetto alla pregressa autorizzazione all’esercizio, con il quale le Regioni individuano i soggetti privati chiamati a concorrere alla soddisfazione del fabbisogno sanitario nazionale. A prescindere dalla dibattuta natura autorizzatoria o concessoria dell’accreditamento, l’effetto dello stesso è quello di potere erogare prestazioni sanitarie “per conto” del SSN.  E’ evidente, sul piano operativo, che l’essere beneficiario di un accreditamento prelude essenzialmente all'esercizio di attività sanitarie anche “a carico” del Servizio sanitario per il tramite della stipula dei successivi contratti nel rispetto del budget a disposizione delle Regioni. Tanto si ricava del resto dalla disposizione di cui all’art. 8 quinques, comma 2 quinques, la quale, individuando un nesso di conseguenzialità diretta e immediata prescrive che “ In caso di mancata stipula degli accordi di cui al presente articolo, l'accreditamento istituzionale di cui all'articolo 8-quater delle strutture e dei professionisti eroganti prestazioni per conto del Servizio sanitario nazionale interessati è sospeso”. 
13.3. Alla qualificazione come soggetto accreditato, l’ordinamento collega dunque solo ed essenzialmente l’aspettativa del convenzionamento, non l’obbligo di erogare prestazioni per conto del servizio sanitario. Siffatto obbligo discende invece unicamente dal contratto con il quale l’amministrazione vincola il soggetto privato a concorrere ad assicurare i livelli essenziali e uniformi di assistenza sul territorio nel quadro di una regolazione economica in cui le tariffe da rimborsare sono previamente fissate, così come il tetto massimo delle prestazioni erogabili.
13.4. Del resto, la tesi secondo il quale l’accreditamento imprimerebbe sin da subito, e a prescindere dal contratto e dalla sua efficacia, un incondizionato vincolo di destinazione pubblica non disponibile dal privato, oltre che essere priva, come visto, di fondamento legislativo avrebbe l’evidente pecca di relegare le strutture accreditate (in virtù della sussistenza dello standard organizzativo e tecnico) ma non contrattualizzate (a cagione dell’insufficienza di risorse pubbliche), in un limbo di inoperatività privo di ragione alcuna.
14. Così stando le cose, tornando al caso di specie, anche a voler sostenere che la sospensione in via amministrativa del contratto costituisse factum principis, come preteso dall’appellante, la sola permanenza degli effetti dell’accreditamento non poteva certo valere a bloccare l’esercizio dell’attività sanitaria privata da parte dell’appellante; ed anzi, l’effetto doveva essere esattamente quello contrario: far venir meno il vincolo di operatività “per conto” del Servizio sanitario nazionale.
15. Non convince dunque la tesi dell’appellante circa l’effetto radicalmente ostativo del factum principis, posto che esso non ha certamente intaccato l’operatività sanitaria sul versante privato conseguente all’autorizzazione all’esercizio risalente al 2000 (non rileva se rilasciata previa verifica di compatibilità, ex  art.3 L.R. n.28/00, ovvero ex art.62 L.R. n. 5/16).
15.1. E’ sulla predetta operatività che l’amministrazione si è correttamente focalizzata nel valutare i presupposti per l’applicazione della decadenza di cui all’art. 13, co. 11 della legge regionale n. 28/2000, il quale prevede che “La chiusura o inattività della struttura, intervenuta ai sensi del precedente art. 9, co. 1, lett. f), qualora si protragga senza giustificato motivo per oltre sei mesi, produce automaticamente la decadenza dell'autorizzazione”.
16. Il primo motivo di ricorso è dunque infondato. In proposito non occorrono ulteriori indagini o approfondimenti in fatto, posto che, come cennato in premessa, l’appellante non deduce difficoltà concrete o operative nel convertire i posti letto per destinarli a sanità privata, ma contesta in radice la possibilità giuridica di tale conversione.
17. Infondati sono anche gli ulteriori motivi attraverso i quali l’appellante mira a sostenere, in critica a quanto accertato e statuito in prime cure, che l’esercizio del potere sanzionatorio sia stato oggetto di sviamento e che la sospensione sia intervenuta a sanzionare non già l’inattività, ma indirettamente l’irregolare esercizio dell’attività, in relazione al quale, tra l’altro, il procedimento sanzionatorio era stato innanzi archiviato con DPGR n. 229/2017.
17.1. Il procedimento sanzionatorio del quale discorre l’appellante non è quello che ha portato alla sospensione del contratto, ex art. 16 della legge regionale n. 28/2000, confermata con sentenza della Sezione, n. 2014/2018, ma quello (il secondo) avviato il 2 marzo 2017 per l’accertamento dell’applicabilità dell’ulteriore sanzione,
di cui all’art. 13, comma 2, L.R. 28/2000, della decadenza dell’autorizzazione per presunto esercizio abusivo della professione sanitaria o gravi e reiterate  inadempienze comportanti situazioni di pericolo per la salute dei cittadini.
17.2. Trattasi, com’è evidente, di procedimento sanzionatorio basato su fattispecie sostanziale del tutto diversa ed eterogenea rispetto a quella dell’inattività a base della sanzione oggetto del presente giudizio. Esiste un’oggettiva connessione fra le due, posto che la sospensione del contratto è stata, sul piano storico (non eziologico) l’evento dal quale è iniziata l’inattività contestata, ma ciò non toglie che l’inattività, e solo l’inattività, è stato il motivo autonomo e sufficiente che ha dato luogo alla decadenza.
18. L’appello è in conclusione respinto.
19. Avuto riguardo alla peculiarità e novità della questione, il Collegio ritiene sussistano i presupposti per compensare tra le parti le spese del grado.
P.Q.M.
Il Consiglio di Stato in sede giurisdizionale (Sezione Terza), definitivamente pronunciando sull'appello, come in epigrafe proposto, lo respinge.
Spese del grado compensate.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 8 ottobre 2020 con l'intervento dei magistrati:


Franco Frattini,	Presidente
Giulio Veltri,	Consigliere, Estensore
Paola Alba Aurora Puliatti,	Consigliere
Stefania Santoleri,	Consigliere
Giovanni Pescatore,	Consigliere

Franco Frattini,	Presidente
Giulio Veltri,	Consigliere, Estensore
Paola Alba Aurora Puliatti,	Consigliere
Stefania Santoleri,	Consigliere
Giovanni Pescatore,	Consigliere



IL SEGRETARIO
","Sanità pubblica – Strutture sanitarie accreditate – Convenzione ex art. 8 quinques, d.lgs. 502 del 1992 – Sospensione - Utilizzo posti letto già oggetto dell’accreditamento – Esclusione. 
  
          In costanza di sospensione degli effetti della convenzione stipulata ex art. 8 quinques, d.lg. 502 del 1992 non è possibile utilizzare i posti letto già oggetto dell’accreditamento, stante la pretesa indisponibilità che il vincolo pubblicistico dell’accreditamento ad essi asseritamente imprimerebbe nell’interesse della continuità della rete sanitaria (1). 
 
(1) Ha chiarito la Sezione che dall’art. 8 bis, d.lgs. 30 dicembre 1992, n. 502 si ricava un sistema in cui l’accreditamento è strumento abilitante, ulteriore rispetto alla pregressa autorizzazione all’esercizio, con il quale le Regioni individuano i soggetti privati chiamati a concorrere alla soddisfazione del fabbisogno sanitario nazionale. A prescindere dalla dibattuta natura autorizzatoria o concessoria dell’accreditamento, l’effetto dello stesso è quello di potere erogare prestazioni sanitarie “per conto” del SSN. E’ evidente, sul piano operativo, che l’essere beneficiario di un accreditamento prelude essenzialmente all'esercizio di attività sanitarie anche “a carico” del Servizio sanitario per il tramite della stipula dei successivi contratti nel rispetto del budget a disposizione delle Regioni. Tanto si ricava del resto dalla disposizione di cui all’art. 8 quinques, comma 2 quinques, la quale, individuando un nesso di conseguenzialità diretta e immediata prescrive che “ In caso di mancata stipula degli accordi di cui al presente articolo, l'accreditamento istituzionale di cui all'articolo 8-quater delle strutture e dei professionisti eroganti prestazioni per conto del Servizio sanitario nazionale interessati è sospeso”. 
Alla qualificazione come soggetto accreditato, l’ordinamento collega dunque solo ed essenzialmente l’aspettativa del convenzionamento, non l’obbligo di erogare prestazioni per conto del servizio sanitario. Siffatto obbligo discende invece unicamente dal contratto con il quale l’amministrazione vincola il soggetto privato a concorrere ad assicurare i livelli essenziali e uniformi di assistenza sul territorio nel quadro di una regolazione economica in cui le tariffe da rimborsare sono previamente fissate, così come il tetto massimo delle prestazioni erogabili. 
Del resto, la tesi secondo il quale l’accreditamento imprimerebbe sin da subito, e a prescindere dal contratto e dalla sua efficacia, un incondizionato vincolo di destinazione pubblica non disponibile dal privato, oltre che essere priva, come visto, di fondamento legislativo avrebbe l’evidente pecca di relegare le strutture accreditate (in virtù della sussistenza dello standard organizzativo e tecnico) ma non contrattualizzate (a cagione dell’insufficienza di risorse pubbliche), in un limbo di inoperatività privo di ragione alcuna.",Sanità pubblica
https://www.giustizia-amministrativa.it/web/guest/-/modifica-in-corso-di-gara-della-composizione-soggettiva-del-consorzio-per-sopraggiunta-perdita-da-parte-di-un-mandante-di-un-requisito-morale-o-profes,"
Modifica, in corso di gara, della composizione soggettiva del consorzio per sopraggiunta perdita, da parte di un mandante, di un requisito morale o professionale
","N. 00217/2021 REG.PROV.COLL.
N. 01323/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale per la  Toscana
(Sezione Seconda)
ha pronunciato la presente
SENTENZA
ex art. 60 cod. proc. amm.;sul ricorso numero di registro generale 1323 del 2020, integrato da motivi aggiunti, proposto da Consorzio Stabile Medil S.C.P.A., in persona del legale rappresentante pro tempore, rappresentato e difeso dagli avvocati Andrea Abbamonte, Arturo Cancrini, Gianluigi Pellegrino, Mariano Maggi, con domicilio digitale come da PEC da Registri di Giustizia; 

contro
Autostrade per l'Italia S.p.A., in persona del legale rappresentante pro tempore, rappresentata e difesa dagli avvocati Arrigo Varlaro Sinisi, Giulia Mecozzi, con domicilio digitale come da PEC da Registri di Giustizia e domicilio eletto presso lo studio dell’avv. Varlaro Sinisi in Roma, via Sebino n. 29; 

nei confronti
C.M.B. Società Cooperativa Muratori e Braccianti di Carpi, in persona del legale rappresentante pro tempore, rappresentata e difesa dagli avvocati Marco Annoni, Giuseppe Morbidelli, con domicilio digitale come da PEC da Registri di Giustizia; Itinera S.p.A. non costituita in giudizio; 

per l'annullamento

Per quanto riguarda il ricorso introduttivo: 
- del provvedimento DACP/SCP/AAS/ASR del 27 novembre 2020 con cui Autostrade per l'Italia S.p.A. (ASPI), con riferimento alla ricorrente ATI Medil, prima graduata in quanto miglior offerente nella procedura ristretta ex art. 61 D.Lgs. n. 50/16 e s.m.i. avente ad oggetto l'affidamento dei lavori di ampliamento alla terza corsia tratto Firenze Sud – Incisa, Lotto 2B+1S, da progressiva km 306+986 a km 318+511. Codice Appalto n. 0954/A01 – CIG 7416505589, pur conclusa positivamente la verifica di congruità, ha posto nel nulla l'aggiudicazione provvisoria determinando l'esclusione per assunta inaffidabilità del mandante al 10% Consorzio Valori;
- di ogni altro atto presupposto, connesso e consequenziale, ancorché non conosciuto, tra cui l'eventuale aggiudicazione al concorrente che segue in graduatoria, e per quanto occorra della nota di Autostrade per l'Italia S.p.A. del 7 dicembre 2020;
nonché la declaratoria di nullità, invalidità e inefficacia del contratto eventualmente stipulato e per il conseguimento dell'aggiudicazione in capo alla ricorrente con suo subentro.

Per quanto riguarda i motivi aggiunti presentati il 31 dicembre 2020 : 
- del provvedimento prot. ASPI/RM/2020/0020175/EU del 7 dicembre 2020, mai comunicato, con cui Autostrade per l'Italia S.p.A. (ASPI), escluso con precedente provvedimento la prima graduata ATI Medil, ha ritenuto di aggiudicare al RTI con mandataria CMB Soc. coop. e mandante Itinera S.p.A., risultato secondo nella graduatoria di gara;
nonché la declaratoria di nullità, invalidità e inefficacia del contratto eventualmente stipulato e il conseguimento dell'aggiudicazione in capo al RTI capeggiato dalla ricorrente con suo subentro;

Per quanto riguarda il ricorso incidentale presentato da C.M.B. SOCIETÀ COOPERATIVA MURATORI E BRACCIANTI DI CARPI il 25 gennaio 2021: 
(a)  del provvedimento con cui il Responsabile del Procedimento della gara per l'affidamento dei lavori di ampliamento alla terza corsia tratto Firenze Sud – Incisa, Lotto 2B+1S, da progressiva km 306+986 a km 318+511. Codice Appalto n. 0954/A01 – CIG 7416505589, ha ritenuto congruo il prezzo complessivo offerto dal costituendo raggruppamento composto dal Consorzio Stabile Medil S.c.p.A. (mandataria), dal Consorzio Stabile S.A.C. S.c.a.r.l. e Valori S.c.a.r.l. Consorzio Stabile (mandanti);
(b) del verbale n. 12 del 12 novembre 2020 della Commissione di Gara nominata dal Ministro delle infrastrutture e dei trasporti che, preso atto del provvedimento del Responsabile del Procedimento, ha stabilito la graduatoria finale della gara sub (a) e proposto l'aggiudicazione della stessa al costituendo raggruppamento temporaneo composto dal Consorzio Stabile Medil S.c.p.A. (mandataria), dal Consorzio Stabile S.A.C. S.c.a.r.l. e Valori S.c.a.r.l. Consorzio Stabile (mandanti);
(c) di ogni atto a questi annesso, connesso, presupposto e conseguenziale.

Visti il ricorso, i motivi aggiunti e i relativi allegati;
Visti gli atti di costituzione in giudizio di Autostrade per l'Italia S.p.A. e della C.M.B. Società Cooperativa Muratori e Braccianti di Carpi;
Visto il ricorso incidentale proposto dalla C.M.B. Società Cooperativa Muratori e Braccianti di Carpi; 
Visti tutti gli atti della causa;
Visto l’art. 25 del d.l. 28 ottobre 2020, n. 137;
Relatore nell’udienza in camera di consiglio del giorno 3 febbraio 2021, celebrata con collegamento da remoto in videoconferenza, il dott. Nicola Fenicia e uditi per le parti i difensori come specificato nel verbale;
Sentite le stesse parti ai sensi dell'art. 60 cod. proc. amm.;

1. Il ricorrente, Consorzio Stabile Medil, in qualità di mandataria di costituenda ATI con mandanti Consorzio Stabile S.A.C. S.c.a.r.l. e Valori Consorzio Stabile, ha partecipato alla procedura ristretta, di cui al bando pubblicato sulla GURI del 16 aprile 2018, indetta da Autostrade per l’Italia S.p.A., per l’affidamento dei lavori di ampliamento alla terza corsia tratto Firenze Sud – Incisa, Lotto 2B+1S, da progressiva km 306+986 a km 318+511, da aggiudicarsi con il criterio dell’offerta economicamente più vantaggiosa, per un valore a base gara pari ad euro 317.356.622,78. 
In esito alle operazioni di gara (22 novembre 2019), il raggruppamento guidato dalla ricorrente risultava primo in graduatoria con 99,91 punti su 100, in ragione della migliore offerta sia dal punto di vista tecnico, che economico.
Nelle more dell’espletamento del subprocedimento di verifica dell’anomalia dell’offerta dell’aggiudicataria, rispetto ad altre commesse e poi ad altre gare, sono venuti ad incrinarsi i rapporti tra il mandante Consorzio Valori (mandante al 10%) e la stazione appaltante, portando a contrapposte iniziative volte tra l’altro allo scioglimento dei rapporti in essere con reciproci addebiti di inadempimento. 
In tale situazione, il mandante Valori ha comunicato a Medil il suo volontario intendimento di recedere dalla compagine stessa ai sensi del comma 19 dell’art. 48 del codice contratti, e Medil, con nota del 27 aprile 2020, ha sottoposto tale istanza ad ASPI, prospettando la possibile rimodulazione in riduzione del raggruppamento, trattandosi di riassegnare tra i membri restanti una quota limitata al solo 10%. Tale richiesta è rimasta però priva di riscontro.
Conclusa positivamente la verifica di congruità, la Commissione di gara, alla seduta pubblica del 12 novembre 2020, ha proposto l’aggiudicazione dell’appalto alla costituenda ATI capeggiata dal Consorzio Stabile Medil e ha disposto la trasmissione del relativo verbale ad ASPI, “per i successivi adempimenti di competenza”. 
A questo punto, il RUP ha effettuato le verifiche di rito in capo all’ATI aggiudicataria, al fine di accertare il possesso dei requisiti di partecipazione dichiarati in sede di gara; quindi - dopo aver constatato la presenza, in capo alla mandante Consorzio Valori, delle cause di esclusione di cui all’art. 80, comma 5, lett. c) e c-ter) del Codice, in virtù di plurimi provvedimenti di esclusione e revoca dell’aggiudicazione adottati da ASPI in precedenza e in altre gare – ha disposto l’esclusione dalla gara dell’ATI capeggiata dal Consorzio Stabile Medil, con provvedimento in data 27 novembre 2020.
Con tale provvedimento, il RUP ha fra l’altro evidenziato l’insussistenza dei “presupposti per accogliere la richiesta di modifica soggettiva del costituendo RTI Medil ai sensi dell’art 48, commi 19 e 19 ter del Codice, in quanto finalizzata ad eludere la mancanza di un requisito della gara”.
Avverso tale provvedimento il Consorzio ricorrente ha proposto l’odierna impugnativa chiedendone l’annullamento, previa sospensiva, con declaratoria di inefficacia del contratto eventualmente stipulato.
Nel contempo, la medesima ASPI, con provvedimento del 7 dicembre 2020, ha comunicato, ai sensi e per gli effetti dell’art. 76, comma 5, del d.lgs. n. 50/2016, l’aggiudicazione della gara, ex art. 32, comma 5, del Codice, alla costituenda ATI CMB - Società Cooperativa Muratori e Braccianti di Carpi, seconda in graduatoria, sia pure sospensivamente condizionata al positivo espletamento delle verifiche concernenti i requisiti di ordine generale e speciale dichiarati dalla predetta ATI in sede di partecipazione alla gara. 
Con motivi aggiunti depositati il 31 dicembre 2020, l’ATI Consorzio Stabile Medil ha impugnato - per illegittimità derivata - anche siffatto provvedimento di aggiudicazione, chiedendone l’annullamento, sempre previa sospensione.
Con il principale motivo di gravame il ricorrente lamenta che l’esclusione dell’intero raggruppamento sia stata disposta senza contraddittorio e senza consentire allo stesso, mediante attivazione del meccanismo previsto dall’art. 48, co. 18 e 19-ter, d.lgs. n. 50/16, di rimanere in gara previa estromissione della sola mandante Valori, che del resto aveva già in precedenza manifestato la volontà di fuoriuscire dal raggruppamento.
Si sono costituite in giudizio Autostrade per l’Italia e la CMB Soc. Coop. contestando in fatto e in diritto quanto sostenuto dalla ricorrente e sostenendo che la possibilità di rimodulare l’assetto del raggruppamento ai sensi delle norme citate, in caso di perdita dei requisiti morali di cui all’art. 80 da parte di una mandante, si applica esclusivamente all’ipotesi della sopravvenuta perdita dei requisiti in corso di esecuzione del contratto e non alla diversa ipotesi – che ricorre nella fattispecie – della perdita dei requisiti nel corso della procedura di gara. 
Con ricorso incidentale depositato il 25 gennaio 2021, la CMB - Società Cooperativa Muratori e Braccianti di Carpi, ha impugnato il provvedimento del 7 ottobre 2020 con cui il RUP ha ritenuto congrua l’offerta di Medil.
All’udienza in camera di consiglio del 3 febbraio 2021, celebrata con collegamento da remoto in videoconferenza, la causa è stata trattenuta in decisione all’esito della discussione dei difensori delle parti, che sono state avvisate della possibilità di decisione della causa con sentenza in forma semplificata.
2. La questione cruciale del presente giudizio verte sull’interpretazione dei commi 18 e 19 ter dell’art. 48 del d.lgs. n. 50 del 2016, ovvero sulla possibilità di modificare la composizione soggettiva del consorzio partecipante, in corso di gara, ove sia sopraggiunta la perdita, da parte di un mandante, di alcuno dei requisiti morali e professionali di cui all’art. 80 del codice dei contratti. 
Il problema interpretativo nasce dal fatto che, mentre da un piana lettura dei commi 18 e 19 ter dell’art. 48 risulta pacifico che le modifiche soggettive motivate dalla sopravvenienza di procedure fallimentari o interdittiva antimafia a carico di una delle società mandanti, siano consentite anche in corso di gara, quanto alla perdita di altri requisiti generali, il comma 18 prevede un inciso, aggiunto dall’art. 32 del d.lgs. n. 56 del 2017, del seguente tenore: “…ovvero in caso di perdita, in corso di esecuzione, dei requisiti di cui all’articolo 80”, che, secondo la tesi delle parti resistente e controinteressata esprimerebbe l’intenzione del legislatore del correttivo (d. lgs. n. 56/2017) - nell’introdurre nell’art. 48 del Codice dei contratti pubblici il comma 19-ter secondo cui: “Le previsioni di cui ai commi 17, 18 e 19 trovano applicazione anche laddove le modifiche soggettive ivi contemplate si verifichino in fase di gara.” - di limitare al contempo, la possibilità di modificare la composizione del raggruppamento per sopravvenuta perdita dei requisiti di cui all’art. 80, alla sola fase di esecuzione dei lavori. 
Tale tesi non è del tutto convincente per il Collegio. 
Ed invero appare maggiormente aderente al testo delle norme in questione l’interpretazione fornita dalla difesa della ricorrente, che ha correttamente evidenziato come tutti e tre i commi 17, 18 e 19 si riferiscono alla fase esecutiva del rapporto, di talchè l’estensione alla fase di gara delle modifiche soggettive esplicitamente voluta con il comma 19-ter, si riferisce senza distinzione alcuna al complesso di tale disciplina recata dai tre commi. 
Ed infatti, già l’intero comma 18 si riferisce espressamente e per ciascun profilo alla fase esecutiva, come emerge espressamente anche a livello testuale dalla previsione che il mandatario, ove non indichi altra impresa al posto della mandante estromessa, “è tenuto alla esecuzione direttamente o a mezzo degli altri mandanti, purché questi abbiano i requisiti di qualificazione adeguati ai lavori o servizi o forniture ancora da eseguire”. Analogo discorso vale per il comma 17, riguardante le modifica della mandataria, laddove si prevede espressamente che “la stazione appaltante può proseguire il rapporto di appalto con altro operatore economico che sia costituito mandatario nei modi previsti dal presente Codice purché abbia i requisiti di qualificazione adeguati ai lavori o servizi o forniture ancora da eseguire; non sussistendo tali condizioni la stazione appaltante deve recedere dal contratto”. Dunque l’inciso aggiunto dal correttivo “…ovvero in caso di perdita, in corso di esecuzione, dei requisiti di cui all’articolo 80” si inserisce in modo del tutto coerente ed omogeneo in tale contesto regolatorio afferente i mutamenti intervenuti in corso di esecuzione. In particolare, la locuzione “in corso di esecuzione”, di cui all’inciso aggiunto, è neutra o al più superflua dato il contesto in cui è inserita. Mentre, il comma 19-ter estende la richiamata disciplina delle modifiche soggettive anche alla fase di gara, senza però operare alcuna differenziazione all’interno delle ipotesi dei commi 17, 18 e 19. 
Alle medesime conclusioni porta l’interpretazione basata sulla considerazione della ratio della suddetta novella legislativa, che è quella di apportare una deroga al principio dell’immodificabilità alla composizione dei raggruppamenti, al fine di evitare che un intero raggruppamento sia escluso dalla gara a causa di eventi sopraggiunti comportanti la perdita dei requisiti di ordine generale da parte di un’impresa componente. Dunque, l’obiettivo del legislatore è quello di garantire la partecipazione degli operatori “sani” costituiti in raggruppamento, evitando che la patologia di un operatore travolga ingiustamente anche gli altri, salvaguardando al contempo l’interesse pubblico della stazione appaltante a non perdere offerte utili.
Alla stregua di tale ratio legis non v’è ragione di operare distinzioni fra le varie sopraggiunte cause di esclusione.
E ciò fermo restando che la modifica soggettiva non può avere finalità elusive della mancanza di un requisito di partecipazione alla gara, essendo chiaro che non si configura tale ipotesi nei casi di sopravvenuta carenza dei detti requisiti, dovendosi distinguere fra “mancanza” originaria e “perdita” sopravvenuta di un requisito già sussistente alla data della domanda di partecipazione.
In questo senso deve essere letto anche il comma 19 che riguarda il recesso di una delle imprese raggruppate, laddove si stabilisce che tale modifica soggettiva “non è ammessa se finalizzata ad eludere la mancanza di un requisito di partecipazione alla gara”.
Se poi si tiene conto che nella fattispecie in esame la modifica richiesta opererebbe “in riduzione”, con l’esecuzione tramite le altre consorziate dell’appalto, appare evidente che il “favor partecipationis” accordato al Consorzio ricorrente non entrerebbe in collisione con il principio della par condicio fra tutti i concorrenti.   
Ma la conferma dell’illegittimità dell’esclusione del Consorzio ricorrente e della necessità d’interpretare le norme in questione nel senso suddetto viene fornita dall’interpretazione logica e costituzionalmente orientata delle disposizioni in questione. 
Infatti, tutte le fattispecie previste ai commi 17 e 18, ivi comprese l’attivazione di una procedura concorsuale ovvero l’irrogazione di un provvedimento antimafia a carico dell’impresa, si sostanziano nella perdita di requisiti di ordine generale, tutti ugualmente richiesti dal citato art. 80 ai fini della partecipazione in gara (rispettivamente dal co. 5, lett. b, e dal comma 2 di tale articolo). Così, ad esempio, non è ravvisabile alcuna ragione che possa giustificare la diversità di conseguenze sulla permanenza nella gara, tra l’ipotesi in cui una impresa del raggruppamento sia investita da una procedura fallimentare o venga raggiunta da una interdittiva antimafia magari per fatti gravissimi (casi in cui sarebbe pacificamente consentita la modificazione in corso di gara del raggruppamento) e quella in cui una mandante sia interessata dalla perdita di un altro requisito di carattere generale per la sopravvenienza di un DURC negativo o di un accertamento da parte della stazione appaltante del compimento di un grave illecito professionale civilistico, come nel caso di specie; una tale differenziazione  sarebbe evidentemente contraria ai principi ragionevolezza, uguaglianza, proporzionalità e logicità, come ben messo in luce dalla difesa dalla parte ricorrente. Né pare possibile ricercare una giustificazione a tale distinzione, fra le ipotesi del fallimento o dell’interdittiva antimafia sopraggiunti in corso di gara da una parte, e tutti gli altri casi di sopravvenuta perdita dei requisiti morali dall’altra, in una supposta maggiore imputabilità soggettiva di quest’ultimi eventi rispetto ai primi (i quali invece sarebbero asseritamente indipendenti dalla volontà del soggetto partecipante alla gara), posto che, in materia di appalti, le cause di esclusione assumono rilievo a livello oggettivo a prescindere dall’atteggiamento psicologico del concorrente; tanto più che nel caso di specie sono imputati (in maniera legittima ma comunque senz’altro oggettiva) alla mandante Consorzio Valori inadempimenti posti in essere da imprese esecutrici diverse da quelle indicate dal medesimo Consorzio nella presente gara. Inoltre, stando alla decisione della stazione appaltante, dal Consorzio Valori (che intende volontariamente uscire dal raggruppamento) alle imprese facenti parte del Consorzio Medil ricorrente vi dovrebbe essere un’ulteriore passaggio “sanzionatorio” del tutto svincolato da nessi d’imputabilità soggettiva. E’ evidente, dunque, che non è possibile operare una categorizzazione delle cause di esclusione di cui all’art. 80 che tragga fondamento dalla loro maggiore o minore dipendenza dalla volontà del concorrente e ciò peraltro al fine di giustificare, nei casi di presunta imputabilità della sopravvenuta vicenda patologica ad una componente, l’ulteriore effetto del contagio della patologia a tutte le altre imprese del raggruppamento che perciò dovrebbero essere escluse. 
Per tali ragioni il Collegio non ritiene di aderire all’orientamento espresso dalla quinta sezione del Consiglio di Stato con la recente sentenza del 28 gennaio 2021, n. 833, secondo cui, il comma 19 ter: “si limita ad autorizzare la sostituzione del mandante nei (soli) casi di “modifiche soggettive” (per le società: fallimento, liquidazione coatta amministrativa, amministrazione controllata, amministrazione straordinaria, concordato preventivo ovvero procedura di insolvenza concorsuale o di liquidazione di uno dei mandanti; per gli imprenditori individuali: morte, interdizione, inabilitazione o fallimento), previste dal comma 18, e non, dunque, anche nell’ipotesi di “perdita dei requisiti di cui all’art. 80 D.lgs. n. 50/16” in corso di gara, che pure è prevista dal medesimo comma 18 come causa di sostituzione della mandante ma nella (sola) fase esecutiva. Se ne trae ulteriore conferma dal fatto che proprio l’art. 18 è stato contestualmente modificato introducendo, bensì, anche la fattispecie (antecedentemente non prevista) di perdita dei requisiti soggettivi quale ragione di possibile modificazione del raggruppamento, ma espressamente limitando l’ipotesi alla fase esecutiva. Sarebbe, allora, del tutto illogico che l’estensione “alla fase di gara” di cui al comma 19 ter, introdotto dallo stesso ‘decreto correttivo’ vada a neutralizzare la specifica e coeva modifica del comma 18.”.
Infatti, da un lato, il comma 19 ter (“Le previsioni di cui ai commi 17, 18 e 19 trovano applicazione anche laddove le modifiche soggettive ivi contemplate si verifichino in fase di gara.”), come tutto l’art. 48, per “modifiche soggettive” intende la sostituzione o l’estromissione di un componente del raggruppamento e non le patologie sopravvenute che possono interessare una delle imprese raggruppate, dall’altro lato, l’argomento interpretativo teso a valorizzare la contestualità dell’introduzione di quest’ultimo comma insieme all’inciso di cui al comma 18 “ovvero in caso di perdita, in corso di esecuzione, dei requisiti di cui all’art. 80”, non spiegherebbe comunque perché l’antinomia debba risolversi con la prevalenza di quest’ultimo precetto. 
Più persuasiva appare allora la conclusione tratta dal Cons. Stato, III sez., 2 aprile 2020 n. 2245, secondo cui: “il comma 19 ter dell’art. 48, comma aggiunto dall'articolo 32, comma 1, lettera h), del D.Lgs. 19 aprile 2017 n. 56, estende espressamente la possibilità di modifica soggettiva per le ragioni indicate dai commi 17, 18 e 19, anche in corso di gara. A fronte del chiaro disposto del comma 19 ter, che rinvia alle disposizioni di cui ai commi 17, 18 e 19, non sono conducenti gli argomenti che l’appellante trae dalla Relazione illustrativa al correttivo al codice (pag. 20) e dall’Atto del Governo n. 397 (pagg. 86 e 87). Né è convincente l’argomentazione dell’appellante secondo cui nel rinvio ai citati commi, il comma 19 ter farebbe salva anche la locuzione “in corso di esecuzione”, perché si tratterebbe di una contraddizione palese con il contenuto dispositivo innovativo del nuovo comma aggiunto dal Legislatore del correttivo, che lo priverebbe di significato”.
Se si deve guardare all’intenzione del legislatore, appare quindi più logico ritenere che il d.lgs. correttivo abbia inteso concedere la possibilità di modifica soggettiva dei raggruppamenti, sia in fase di esecuzione, sia in fase di gara, in caso di vicende patologiche sopraggiunte che colpiscono un componente e che ne determinano la perdita di alcuno dei requisiti di ordine generale. 
Anche a livello pratico e operativo un tale principio, ad avviso del Collegio, pare di più facile applicazione. 
3. In conclusione, sulla base di una corretta interpretazione dei commi 18 e 19 ter dell’art. 48 del codice dei contratti, la rimodulazione della composizione del Consorzio ricorrente avrebbe dovuto essere consentita dalla stazione appaltante previa apertura di un dialogo procedimentale. 
Per tale assorbente ragione, il ricorso principale e il ricorso per motivi aggiunti devono essere accolti – non essendo stata data la possibilità alle imprese raggruppate di evitare l’esclusione con la rimodulazione prevista dai commi 18 e 19 ter - con il conseguente annullamento dell’esclusione del Consorzio ricorrente e della successiva aggiudicazione in favore della controinteressata ATI CMB - Società Cooperativa Muratori e Braccianti di Carpi.
4. Quanto al ricorso incidentale della controinteressata, che può essere esaminato senza priorità non essendo ad effetto “paralizzante” come correttamente osservato dalla ricorrente principale, esso deve essere respinto in quanto inammissibile e comunque infondato. 
Infatti, tale ricorso consiste in generiche e parziali contestazioni basate sull’estrapolazione di alcune provvisorie conclusioni dalla relazione del RUP di valutazione dell’anomalia dell’offerta. Quando invece il RUP, dopo aver scrupolosamente e analiticamente analizzato la documentazione giustificativa, voce per voce, in circa centotrenta pagine di relazione, pur avendo effettivamente rilevato delle sottostime, ha cionondimeno concluso per la sostenibilità dell’offerta economica nel suo complesso, avendo evidenziato comunque la presenza di economie, nonché di un margine di utile complessivo atteso, entrambi aventi capienza sufficiente ad assorbire i maggiori costi rilevati.
A fronte del rigore metodologico, della puntualità e della completezza di analisi della suddetta relazione, le censure prospettate appaiono dunque generiche e afferenti al merito di valutazioni tecnico-discrezionali rimesse alla stazione appaltante e che al Collegio appaiono attendibili e ragionevoli. 
E’ poi infondata la doglianza secondo cui Medil, nell’evidenziare in sede di verifica alcune sovrastime, avrebbe proceduto ad una inammissibile modifica dell’offerta, essendo stato più volte chiarito in giurisprudenza che nell’ambito di una procedura ad evidenza pubblica il giudizio sull'anomalia dell'offerta presuppone una valutazione globale e sintetica sulla complessiva affidabilità della stessa con la conseguenza che sono consentite compensazioni tra sottostime e sovrastime di talune voci dell'offerta economica, senza che ciò determini una modifica del punctum individuationis dell'offerta. (Cons. Stato, Sez. V, 20 ottobre 2020, n. 6334; Sez. V, 16 gennaio 2015, n. 84).
5. Per tali ragioni il ricorso incidentale deve essere respinto. 
6. Le spese di lite possono essere compensate fra le parti in ragione del contrasto giurisprudenziale in atto sulla questione principale oggetto di giudizio.
P.Q.M.
Il Tribunale Amministrativo Regionale per la Toscana (Sezione Seconda), definitivamente pronunciando sul ricorso e sui motivi aggiunti, come in epigrafe proposti, li accoglie e, per l’effetto:
Annulla gli atti impugnati con il ricorso principale e i motivi aggiunti;
Respinge il ricorso incidentale;
Compensa integralmente le spese di lite fra le parti. 
Ordina che la presente sentenza sia eseguita dall'autorità amministrativa.
Così deciso in Firenze nella camera di consiglio del giorno 3 febbraio 2021, tenutasi mediante collegamento da remoto in video conferenza secondo quanto disposto dall’articolo 25, comma 2, del d.l. 28 ottobre 2020, n. 137, con l'intervento dei magistrati:


Rosaria Trizzino,	Presidente
Riccardo Giani,	Consigliere
Nicola Fenicia,	Consigliere, Estensore

Rosaria Trizzino,	Presidente
Riccardo Giani,	Consigliere
Nicola Fenicia,	Consigliere, Estensore



IL SEGRETARIO
","Contratti della Pubblica amministrazione – Requisiti di partecipazione – Consorzio – perdita di requisito da parte della mandante – Modifica della composizione soggettiva del consorzio concorrente – Possibilità. 
 
          Ai sensi dei commi 18 e 19 ter dell’art. 48, d.lgs. n. 50 del 2016, è possibile modificare, in corso di gara, la composizione soggettiva del consorzio concorrente ove sia sopraggiunta la perdita, da parte di un mandante, di alcuno dei requisiti morali e professionali di cui all’art. 80, d.lgs. n. 50 del 2016 (1). 
 
 
 
 
(1) Ha chiarito la Sezione che la giurisprudenza non è univoca sull’interpretazione dei commi 18 e 19 ter dell’art. 48, d.lgs. n. 50 del 2016, ovvero sulla possibilità di modificare la composizione soggettiva del consorzio partecipante, in corso di gara, ove sia sopraggiunta la perdita, da parte di un mandante, di alcuno dei requisiti morali e professionali di cui all’art. 80 del codice dei contratti.  
 
Il problema interpretativo nasce dal fatto che, mentre da un piana lettura dei commi 18 e 19 ter dell’art. 48 risulta pacifico che le modifiche soggettive motivate dalla sopravvenienza di procedure fallimentari o interdittiva antimafia a carico di una delle società mandanti, siano consentite anche in corso di gara, quanto alla perdita di altri requisiti generali, il comma 18 prevede un inciso, aggiunto dall’art. 32, d.lgs. n. 56 del 2017, del seguente tenore: “…ovvero in caso di perdita, in corso di esecuzione, dei requisiti di cui all’articolo 80”, che, secondo la tesi delle parti resistente e controinteressata esprimerebbe l’intenzione del legislatore del correttivo (d.lgs. n. 56 del 2017) - nell’introdurre nell’art. 48 del Codice dei contratti pubblici il comma 19-ter secondo cui: “Le previsioni di cui ai commi 17, 18 e 19 trovano applicazione anche laddove le modifiche soggettive ivi contemplate si verifichino in fase di gara.” - di limitare al contempo, la possibilità di modificare la composizione del raggruppamento per sopravvenuta perdita dei requisiti di cui all’art. 80, alla sola fase di esecuzione dei lavori.  
 
La Sezione non ha condiviso tale conclusione. 
 
Ed invero appare maggiormente aderente al testo delle norme in questione l’interpretazione fornita dalla difesa della ricorrente, che ha correttamente evidenziato come tutti e tre i commi 17, 18 e 19 si riferiscono alla fase esecutiva del rapporto, di talché l’estensione alla fase di gara delle modifiche soggettive esplicitamente voluta con il comma 19-ter, si riferisce senza distinzione alcuna al complesso di tale disciplina recata dai tre commi.  
 
Ed infatti, già l’intero comma 18 si riferisce espressamente e per ciascun profilo alla fase esecutiva, come emerge espressamente anche a livello testuale dalla previsione che il mandatario, ove non indichi altra impresa al posto della mandante estromessa, “è tenuto alla esecuzione direttamente o a mezzo degli altri mandanti, purché questi abbiano i requisiti di qualificazione adeguati ai lavori o servizi o forniture ancora da eseguire”. Analogo discorso vale per il comma 17, riguardante le modifica della mandataria, laddove si prevede espressamente che “la stazione appaltante può proseguire il rapporto di appalto con altro operatore economico che sia costituito mandatario nei modi previsti dal presente Codice purché abbia i requisiti di qualificazione adeguati ai lavori o servizi o forniture ancora da eseguire; non sussistendo tali condizioni la stazione appaltante deve recedere dal contratto”. Dunque l’inciso aggiunto dal correttivo “…ovvero in caso di perdita, in corso di esecuzione, dei requisiti di cui all’articolo 80” si inserisce in modo del tutto coerente ed omogeneo in tale contesto regolatorio afferente i mutamenti intervenuti in corso di esecuzione. In particolare, la locuzione “in corso di esecuzione”, di cui all’inciso aggiunto, è neutra o al più superflua dato il contesto in cui è inserita. Mentre, il comma 19-ter estende la richiamata disciplina delle modifiche soggettive anche alla fase di gara, senza però operare alcuna differenziazione all’interno delle ipotesi dei commi 17, 18 e 19.  
 
Alle medesime conclusioni porta l’interpretazione basata sulla considerazione della ratio della suddetta novella legislativa, che è quella di apportare una deroga al principio dell’immodificabilità alla composizione dei raggruppamenti, al fine di evitare che un intero raggruppamento sia escluso dalla gara a causa di eventi sopraggiunti comportanti la perdita dei requisiti di ordine generale da parte di un’impresa componente. Dunque, l’obiettivo del legislatore è quello di garantire la partecipazione degli operatori “sani” costituiti in raggruppamento, evitando che la patologia di un operatore travolga ingiustamente anche gli altri, salvaguardando al contempo l’interesse pubblico della stazione appaltante a non perdere offerte utili. 
 
Alla stregua di tale ratio legis non v’è ragione di operare distinzioni fra le varie sopraggiunte cause di esclusione. 
 
E ciò fermo restando che la modifica soggettiva non può avere finalità elusive della mancanza di un requisito di partecipazione alla gara, essendo chiaro che non si configura tale ipotesi nei casi di sopravvenuta carenza dei detti requisiti, dovendosi distinguere fra “mancanza” originaria e “perdita” sopravvenuta di un requisito già sussistente alla data della domanda di partecipazione. 
 
In questo senso deve essere letto anche il comma 19 che riguarda il recesso di una delle imprese raggruppate, laddove si stabilisce che tale modifica soggettiva “non è ammessa se finalizzata ad eludere la mancanza di un requisito di partecipazione alla gara”. 
 
Se poi si tiene conto che nella fattispecie in esame la modifica richiesta opererebbe “in riduzione”, con l’esecuzione tramite le altre consorziate dell’appalto, appare evidente che il favor partecipationis accordato al Consorzio ricorrente non entrerebbe in collisione con il principio della par condicio fra tutti i concorrenti.  
 
Ma la conferma dell’illegittimità dell’esclusione del Consorzio ricorrente e della necessità d’interpretare le norme in questione nel senso suddetto viene fornita dall’interpretazione logica e costituzionalmente orientata delle disposizioni in questione.  
 
Infatti, tutte le fattispecie previste ai commi 17 e 18, ivi comprese l’attivazione di una procedura concorsuale ovvero l’irrogazione di un provvedimento antimafia a carico dell’impresa, si sostanziano nella perdita di requisiti di ordine generale, tutti ugualmente richiesti dal citato art. 80 ai fini della partecipazione in gara (rispettivamente dal comma 5, lett. b, e dal comma 2 di tale articolo). Così, ad esempio, non è ravvisabile alcuna ragione che possa giustificare la diversità di conseguenze sulla permanenza nella gara, tra l’ipotesi in cui una impresa del raggruppamento sia investita da una procedura fallimentare o venga raggiunta da una interdittiva antimafia magari per fatti gravissimi (casi in cui sarebbe pacificamente consentita la modificazione in corso di gara del raggruppamento) e quella in cui una mandante sia interessata dalla perdita di un altro requisito di carattere generale per la sopravvenienza di un DURC negativo o di un accertamento da parte della stazione appaltante del compimento di un grave illecito professionale civilistico, come nel caso di specie; una tale differenziazione sarebbe evidentemente contraria ai principi ragionevolezza, uguaglianza, proporzionalità e logicità, come ben messo in luce dalla difesa dalla parte ricorrente. Né pare possibile ricercare una giustificazione a tale distinzione, fra le ipotesi del fallimento o dell’interdittiva antimafia sopraggiunti in corso di gara da una parte, e tutti gli altri casi di sopravvenuta perdita dei requisiti morali dall’altra, in una supposta maggiore imputabilità soggettiva di quest’ultimi eventi rispetto ai primi (i quali invece sarebbero asseritamente indipendenti dalla volontà del soggetto partecipante alla gara), posto che, in materia di appalti, le cause di esclusione assumono rilievo a livello oggettivo a prescindere dall’atteggiamento psicologico del concorrente.  
 
Per tali ragioni il Collegio non ritiene di aderire all’orientamento espresso dalla quinta sezione del Consiglio di Stato con la recente sentenza del 28 gennaio 2021, n. 833, secondo cui, il comma 19 ter: “si limita ad autorizzare la sostituzione del mandante nei (soli) casi di “modifiche soggettive” (per le società: fallimento, liquidazione coatta amministrativa, amministrazione controllata, amministrazione straordinaria, concordato preventivo ovvero procedura di insolvenza concorsuale o di liquidazione di uno dei mandanti; per gli imprenditori individuali: morte, interdizione, inabilitazione o fallimento), previste dal comma 18, e non, dunque, anche nell’ipotesi di “perdita dei requisiti di cui all’art. 80, d.lgs. n. 50 del 2016” in corso di gara, che pure è prevista dal medesimo comma 18 come causa di sostituzione della mandante ma nella (sola) fase esecutiva. Se ne trae ulteriore conferma dal fatto che proprio l’art. 18 è stato contestualmente modificato introducendo, bensì, anche la fattispecie (antecedentemente non prevista) di perdita dei requisiti soggettivi quale ragione di possibile modificazione del raggruppamento, ma espressamente limitando l’ipotesi alla fase esecutiva. Sarebbe, allora, del tutto illogico che l’estensione “alla fase di gara” di cui al comma 19 ter, introdotto dallo stesso ‘decreto correttivo’ vada a neutralizzare la specifica e coeva modifica del comma 18.”. 
 
Infatti, da un lato, il comma 19 ter (“Le previsioni di cui ai commi 17, 18 e 19 trovano applicazione anche laddove le modifiche soggettive ivi contemplate si verifichino in fase di gara.”), come tutto l’art. 48, per “modifiche soggettive” intende la sostituzione o l’estromissione di un componente del raggruppamento e non le patologie sopravvenute che possono interessare una delle imprese raggruppate, dall’altro lato, l’argomento interpretativo teso a valorizzare la contestualità dell’introduzione di quest’ultimo comma insieme all’inciso di cui al comma 18 “ovvero in caso di perdita, in corso di esecuzione, dei requisiti di cui all’art. 80”, non spiegherebbe comunque perché l’antinomia debba risolversi con la prevalenza di quest’ultimo precetto.  
 
Più persuasiva appare allora la conclusione tratta dal Cons. Stato, III sez., 2 aprile 2020 n. 2245, secondo cui: “il comma 19 ter dell’art. 48, comma aggiunto dall'articolo 32, comma 1, lettera h), d.lgs. 19 aprile 2017 n. 56, estende espressamente la possibilità di modifica soggettiva per le ragioni indicate dai commi 17, 18 e 19, anche in corso di gara. A fronte del chiaro disposto del comma 19 ter, che rinvia alle disposizioni di cui ai commi 17, 18 e 19, non sono conducenti gli argomenti che l’appellante trae dalla Relazione illustrativa al correttivo al codice (pag. 20) e dall’Atto del Governo n. 397 (pagg. 86 e 87). Né è convincente l’argomentazione dell’appellante secondo cui nel rinvio ai citati commi, il comma 19 ter farebbe salva anche la locuzione “in corso di esecuzione”, perché si tratterebbe di una contraddizione palese con il contenuto dispositivo innovativo del nuovo comma aggiunto dal Legislatore del correttivo, che lo priverebbe di significato”. 
 
Se si deve guardare all’intenzione del legislatore, appare quindi più logico ritenere che il d.lgs. correttivo abbia inteso concedere la possibilità di modifica soggettiva dei raggruppamenti, sia in fase di esecuzione, sia in fase di gara, in caso di vicende patologiche sopraggiunte che colpiscono un componente e che ne determinano la perdita di alcuno dei requisiti di ordine generale.  
 
Anche a livello pratico e operativo un tale principio, ad avviso del Collegio, pare di più facile applicazione.",Contratti della Pubblica amministrazione
https://www.giustizia-amministrativa.it/web/guest/-/giurisdizione-in-materia-di-graduatorie-scolastiche-di-istituto-nelle-quali-si-attinge-per-le-supplenze,"
Giurisdizione in materia di graduatorie scolastiche di istituto nelle quali si attinge per le supplenze
","N. 02007/2021REG.PROV.COLL.
N. 00349/2021 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Sesta)
ha pronunciato la presente
SENTENZA
sul ricorso numero di registro generale 349 del 2021, proposto da Cristiano Angelo Sias, rappresentato e difeso dall'avvocato Anna Laura Vargiu, con domicilio digitale come da PEC da Registri di Giustizia; 

contro
Ministero dell'Istruzione, Ministero dell’Università e della Ricerca, Ufficio Scolastico Regionale Sardegna, Uff Scolastico Reg Sardegna - Uff VI Ambito Terr per la Provincia di Sassari, Ist Tec Commerciale e per Geometri i T C G - Don Gavino Pes Tempio - Tempio Pausania, in persona del legale rappresentante pro tempore, rappresentati e difesi dall'Avvocatura Generale dello Stato, domiciliataria ex lege in Roma, via dei Portoghesi, n. 12; 

per la riforma
della sentenza del Tribunale Amministrativo Regionale per la Sardegna (Sezione Prima) n. 733/2020.

Visti il ricorso in appello e i relativi allegati;
Visti gli atti di costituzione in giudizio delle parti;
Visti tutti gli atti della causa;
Relatore nella camera di consiglio del giorno 4 marzo 2021 il Cons. Giordano Lamberti e dato atto che l’udienza si svolge ai sensi degli artt. 4, comma 1, del Decreto Legge n. 28 del 30 aprile 2020 e 25 del Decreto Legge n. 137 del 28 ottobre 2020, attraverso videoconferenza con l’utilizzo di piattaforma “Microsoft Teams” come previsto della circolare n. 6305 del 13 marzo 2020 del Segretario Generale della Giustizia Amministrativa;

Rilevato che: 
- parte ricorrente ha proposto ricorso al Giudice amministrativo per ottenere l’annullamento: a) della graduatoria provinciale e di istituto per le supplenze di cui all’art. 4, commi 6-bis e 6-ter, L. 124/1999 e di conferimento delle relative supplenze per il personale docente ed educativo di cui all’ O.M. n. 60/2020, per gli a. s. 2020/2021 e 2021/2022 della provincia di Sassari - II Fascia -, pubblicata nel sito istituzionale del MIUR in data 04.09.2020, nella parte in cui non è previsto l’inserimento del Prof. Sias nella classe di concorso A048; b) dell’elenco degli esclusi allegato al decreto del dirigente dell’Ufficio VI - Ambito territoriale per la provincia di Sassari, pubblicato nel sito istituzionale del MIUR in data 15.09.2020, nella parte in cui il ricorrente è escluso dall’inserimento nella graduatoria provinciale e di istituto per le supplenze di cui all’art. 4, commi 6-bis e 6-ter, L. 124/1999 e di conferimento delle relative supplenze per il personale docente ed educativo di cui all’ O.M. n. 60/2020, per gli a. s. 2020/2021 e 2021/2022 della provincia di Sassari - II Fascia -, per le classi di concorso A048 e A049; c) del provvedimento di rigetto emesso dalla Scuola Istituto Istruzione Superiore TCG “Don Gavino Pes” di Tempio Pausania, in data 10.09.2020, avverso il reclamo presentato dal ricorrente volto all’inserimento nelle GPS Provincia di Sassari, II fascia, classe di concorso A048;   
- la domanda proposta dal ricorrente attiene all’interpretazione del requisito, di cui all’atto amministrativo impugnato, relativa al “precedente inserimento nella terza fascia delle graduatorie di istituto per la specifica classe di concorso” (art. 3, co. 6, lett. b), punto i, n. 3 dell’O.M. 60/2020), quale requisito aggiuntivo rispetto al titolo di accesso rappresentato dal diploma ISEF; nello specifico, il ricorrente prospetta che in ragione della indeterminatezza di tale disposizione, aveva ritenuto che la sua permanenza nelle graduatorie per gli aa. ss. 2014/2017 fosse presupposto valido e sufficiente per l’inserimento in GPS; prospetta inoltre che se avesse avuto contezza dell’interpretazione del MIUR in relazione al detto requisito avrebbe selezionato la casella corrispondente al conseguimento dei 24 CFU. Infatti, entrambi i requisiti, singolarmente considerati, costituiscono valido ed eguale requisito aggiuntivo rispetto al diploma ISEF; conclude nel senso di essere stato escluso per ragioni di natura formale e non sostanziale, posto che era in possesso del certificato di attribuzione dei 24 CFU. Il ricorrente lamenta inoltre che la procedura non consentiva l’inserimento di tutti i titoli posseduti, deducendo che il MIUR, in attuazione dell’O.M. 60/2020, avrebbe dovuto predisporre una procedura informatica di compilazione della domanda che consentisse l’inserimento di tutti i titoli posseduti dal candidato; infine,  precisa che l’errore in cui lo stesso è incorso è dovuto alla formulazione non univoca della clausola contenuta nell’art. 3, co. 6, lett. b), punto i, n. 3 dell’O.M. 60/2020, e che lo stesso si è rivolto al sindacato CISL di Olbia per la materiale compilazione del “form” al fine di ottenere la migliore assistenza possibile, sicché deve necessariamente riconoscersi pienamente assolto il dovere di diligenza e auto responsabilità gravante sul medesimo; 
considerato che:  
- la decisione del T.A.R., che ha declinato la propria giurisdizione, richiama i principi espressi della Corte di Cassazione che, relativamente alla individuazione del giudice dotato di giurisdizione in ordine alle controversie aventi ad oggetto l’inserimento dei docenti nelle graduatorie previste per il reclutamento dei docenti nella scuola pubblica, con riferimento alle graduatorie permanenti (GAE), distingue a seconda che la questione, che involga un atto di gestione delle graduatorie riguardi in via diretta la posizione soggettiva dell’interessato e il suo diritto al collocamento nella giusta posizione nell’ambito della graduatoria ovvero la validità dell’atto amministrativo di carattere generale, se non regolamentare, che disciplina l’accesso alle graduatorie e, quale conseguenza dell’annullamento di tale atto, la tutela della posizione individuale dell’aspirante all’ inserimento in una determinata graduatoria (cfr. ordinanza n. 25840/16 e n. 8098/2020: 23 aprile 2020, n. 8098; che fin da Cass. SU n. 3399 del 2008); 
- le procedure relative alla formazione e all’aggiornamento delle graduatorie permanenti (GAE) del personale docente non sono procedure concorsuali, onde non può ritenersi la giurisdizione del giudice amministrativo ai sensi dell’articolo 63 del d.lgs. n. 165/2001; trattasi di atti che non possono che restare ricompresi tra le determinazioni assunte con la capacità ed i poteri del datore di lavoro privato ex art. 5, comma 2, del richiamato decreto legislativo, a fronte dei quali sussistono solo posizioni di diritto soggettivo, poiché le pretesa consiste solo nella conformità o difformità a legge degli atti inerenti al rapporto già instaurato e, dunque, di gestione della graduatoria (cfr., Cass.civ., sez. un., 16-12-2013, n. 27991; Cons. Stato, A.P., 12-7-2011, n. 11); 
- nel caso di specie, tuttavia, non viene in considerazione il diritto a permanere nelle citate GAE, bensì la ben diversa ipotesi, già presa in considerazione dalla giurisprudenza (cfr. Corte Cass. SS.UU. 21198/2017), che ha quale presupposto le graduatorie d’istituto, a cui il Dirigente scolastico attinge per supplenze annuali o temporanee, e la domanda giudiziale riguarda direttamente il corretto esercizio del potere amministrativo di formazioni di tali graduatorie a cui corrisponde una posizione soggettiva di interessa legittimo;  
- la giurisprudenza citata (Corte Cass. SS.UU. n. 21198/2017), infatti, pur affermando la generale sussistenza della giurisdizione del giudice ordinario per le controversie relative al collocamento nelle graduatorie permanenti (GAE) del personale docente – e pur non escludendo, anche in questo ambito, la possibile permanenza di una residuale giurisdizione del giudice amministrativo (cfr. Cass. SS.UU. n. 27991 e n. 27992 del 2013) - è pervenuta ad una diversa conclusione nelle controversie riguardanti le graduatorie d’istituto, poiché in tale caso, per consolidata giurisprudenza amministrativa, ricorrono tutti gli elementi caratteristici della procedura concorsuale pubblica: il bando iniziale, la fissazione dei criteri valutativi dei titoli, la presenza di una Commissione incaricata della valutazione dei titoli dei candidati, la formazione di una graduatoria finale (cfr.  Cons. Stato, sez. VI, n. 7773 del 2012; n. 5795 del 2014; n. 953 del 2016); 
- pertanto, non si applicano in questo caso i principi affermati dalla giurisprudenza in materia di collocamento dei docenti nelle graduatorie permanenti ad esaurimento (GAE), per le quali normalmente è esclusa ogni tipologia di attività autoritativa sulla base di valutazioni discrezionali della PA, venendo in rilievo atti che non possono che restare ricompresi tra le determinazioni assunte con la capacità ed i poteri del datore di lavoro privato ex art. 5, comma 2, del d.lgs. n. 165 del 2001; 
- tale soluzione risulta in sintonia con la giurisprudenza del giudice amministrativo, secondo cui: “il Consiglio di Stato, che era già pervenuto da tempo al convincimento che i principi propri delle graduatorie permanenti a esaurimento non operassero in presenza di una graduatoria d’istituto, in relazione alla quale ricorrono invece tutti gli elementi caratteristici della procedura concorsuale, da ascrivere alla giurisdizione amministrativa ai sensi dell'art. 63, comma quarto, del d.l.gs. 165/2001 - appunto, il bando iniziale, la fissazione dei criteri valutativi dei titoli, la presenza di una commissione incaricata della valutazione dei titoli dei candidati, la formazione di una graduatoria finale - (C.d.S., VI, 15 febbraio 2012, n. 7773; 24 novembre 2014, n. 5795; 28 gennaio 2016, n. 295; 7 marzo 2017, n. 1214), da ultimo ha ribadito a più forte ragione tale motivazione e conclusione, con la propria sentenza 24 maggio 2019 n. 3414, proprio sulla scorta della pronuncia della Corte regolatrice n. 21198/2017 appena citata (pronuncia che la successiva decisione della Corte menzionata dalla difesa dell’Amministrazione non sembra avere specificamente confutato). L’appartenenza della causa alla giurisdizione amministrativa riposa, allora, sulla previsione del comma 4 dell’art. 63 del d.lgs. n. 165/2001, a norma del quale “Restano devolute alla giurisdizione del giudice amministrativo le controversie in materia di procedure concorsuali per l'assunzione dei dipendenti delle pubbliche amministrazioni” (Cons. Giust. Amm n. 289/2020; cfr. anche Cons. Giust. Amm. n. 102/2021); 
- per le ragioni esposte, l’appello deve trovare accoglimento, dovendosi disporre l’annullamento della sentenza impugnata e la restituzione degli atti al giudice di primo grado ai sensi dell’art. 105 c.p.a.; 
- le spese di lite possano essere compensate in ragione della complessità dell’accertamento;
P.Q.M.
Il Consiglio di Stato in sede giurisdizionale (Sezione Sesta) accoglie l’appello e per l’effetto annulla la sentenza impugnata e dispone il rinvio al primo giudice dell’esame del ricorso di primo grado ai sensi dell’art. 105, comma 2, del codice del processo amministrativo.
Spese di lite compensate.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 4 marzo 2021 con l'intervento dei magistrati:


Giancarlo Montedoro,	Presidente
Diego Sabatino,	Consigliere
Silvestro Maria Russo,	Consigliere
Giordano Lamberti,	Consigliere, Estensore
Stefano Toschei,	Consigliere

Giancarlo Montedoro,	Presidente
Diego Sabatino,	Consigliere
Silvestro Maria Russo,	Consigliere
Giordano Lamberti,	Consigliere, Estensore
Stefano Toschei,	Consigliere



IL SEGRETARIO
","Giurisdizione – Pubblica istruzione - Graduatorie provinciali scolastiche - Utilizzate per supplenze temporanee o annuali - Controversia - Giurisdizione del giudice amministrativo 

 
     Rientra nella giurisdizione del giudice amministrativo la controversie proposta avverso le graduatorie scolastiche di istituto per le supplenze di cui all’art. 4, commi 6-bis e 6-ter, l. n. 124 del 1999 nel caso in cui non venga in considerazione il diritto a permanere nelle graduatorie permanenti ad esaurimento del personale docente (GAE), bensì la diversa ipotesi che ha quale presupposto le graduatorie d’istituto, a cui il Dirigente scolastico attinge per supplenze annuali o temporanee, e la domanda giudiziale riguarda direttamente il corretto esercizio del potere amministrativo di formazioni di tali graduatorie a cui corrisponde una posizione soggettiva di interessa legittimo (1). ",Giurisdizione
https://www.giustizia-amministrativa.it/web/guest/-/daspo-ai-tifosi-con-cappellini-recanti-l-effige-stilizzata-di-adolf-hitler,"
Daspo ai tifosi con cappellini recanti l’effige stilizzata di Adolf Hitler
","N. 00362/2020 REG.PROV.COLL.
N. 00280/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale per la  Emilia Romagna
(Sezione Prima)
ha pronunciato la presente
SENTENZA
ex art. 60 cod. proc. amm.;sul ricorso numero di registro generale 280 del 2020, proposto da -OMISSIS-tutti rappresentati e difesi dagli avvocati Giovanni Adami, Andrea Bacciga e Sergio Zoffoli, con domicilio digitale come da PEC da Registri di Giustizia; 

per l'annullamento
previa sospensiva
-dei provvedimenti DASPO del Questore della Provincia di Bologna del 28/01/20 (notificati a far data dal 05/02/20) -all. 1-, tutti di egual durata e contenuto, con il quale veniva fatto divieto, ex art. 6 della l. 401/89 come modificata dal D.L. 22/12/1994 n. 717 convertito nella l. 24/02/95 n., 45, e dal D.lgs. 377/01 di  accedere ai luoghi ove si svolgono tutte le manifestazioni sportive a livello agonistico ed amichevole per la durata di anni 2.

Visti il ricorso e i relativi allegati;
Visti tutti gli atti della causa;
Relatore nella camera di consiglio del giorno 27 maggio 2020 il dott. Paolo Amovilli e trattenuta la causa in decisione con sentenza in forma semplificata ai sensi dell'art. 84 comma 5, D.L. n. 18/20 convertito in legge n.27/2020 e art.  60 c.p.a 
Ritenuto e considerato in fatto e diritto quanto segue.

FATTO e DIRITTO
Rilevato che: 
-gli odierni ricorrenti, tutti tifosi dell’Hellas Verona, sono stati individuati nelle operazioni di afflusso allo stadio di Bologna per la partita del campionato di serie A Bologna - Verona del 19 gennaio 2020 con addosso cappellini a forma di cuffie con effige stilizzata di Adolf Hitler;
- la Questura di Bologna ha disposto il sequestro delle predette cuffie e denunciato i ricorrenti per il reato previsto dall’art. 2 c. 2 legge 205/1993 aggravato ex art. 61 n. 11 septies c.p.  ed emesso nei loro confronti DASPO della durata di due anni, ritenendo tale condotta pericolosa per l’ordine pubblico; 
- parte ricorrente con il ricorso in epigrafe ha impugnato il suesposto DASPO deducendo articolati motivi di violazione di legge (artt. 6 c. 1, L. 401/89, 2 c. 2, L. 205/93, 6 ultimo comma L. 401/89, 6 L. 377/01) ed eccesso di potere sotto vario profilo (difetto ed indeterminatezza dei presupposti)  sostenendo, in sintesi, l’inidoneità della descritta condotta a fondare un giudizio prognostico di pericolo per l’ordine pubblico non essendovi stato alcun contatto tra le opposte tifoserie oltre a contestare l’eccesiva durata unitamente all’indeterminatezza della misura applicata, ritenuta eccessivamente limitativa del diritto di libera circolazione costituzionalmente garantito;
- si è costituita in giudizio la Questura di Bologna, eccependo l’infondatezza del gravame, poiché in sintesi la condotta posta in essere dai ricorrenti, ritenuta meritevole di condanna penale (decreto GIP emesso il 16 marzo 2020) al pagamento dell’ammenda di 5.625,00 euro, avrebbe un chiaro contenuto apologetico quale simbolo di violenza per motivi razziali; la misura di prevenzione applicata sarebbe peraltro pienamente legittima anche in punto di delimitazione del divieto, non essendo esigibile dall’autorità di pubblica sicurezza l’individuazione analitica di tutte le vie d’Italia adiacenti gli impianti sportivi dell’intero territorio italiano, tenendo conto di come la giurisprudenza abbia chiarito che per “manifestazioni sportive” si intendono anche quelle non agonistiche se adeguatamente e preventivamente pubblicizzate; 
- con memoria gli odierni istanti hanno insistito per la fondatezza della pretesa azionata, non essendovi alcun automatismo tra la denuncia penale ed il DASPO, ribadendo come i cappellini sequestrati non costituiscono un chiaro messaggio apologetico di diffusione di supremazia razziale, non indicando l’Amministrazione la concreta pericolosità per l’ordine e sicurezza pubblica quale presupposto indefettibile della misura di prevenzione impugnata;
- alla camera di consiglio del 27 maggio 2020 la causa è stata trattenuta in decisione con sentenza in forma semplificata, ai sensi dell'art. 84, comma 5 del DL n. 18/20, secondo cui in ragione del perdurante regime emergenziale è omesso lo specifico avviso alle parti prescritto dall’art. 60 c.p.a.;
Considerato che:
- per giurisprudenza consolidata il divieto di accesso agli impianti sportivi può essere imposto non solo nel caso di accertata lesione, ma anche in caso di pericolo di lesione dell'ordine pubblico, come nel caso di semplici condotte che comportano o agevolano situazioni di allarme e di pericolo; detto potere si connota infatti di un'elevata discrezionalità, in considerazione delle finalità di pubblica sicurezza cui è diretto (ex multis Consiglio di Stato sez. III, 7 maggio 2019, n.2916);
- per tale misura, così come per tutto il diritto amministrativo della prevenzione, vale la logica del ""più probabile che non"", non richiedendosi la certezza ogni oltre ragionevole dubbio che le condotte siano ascrivibili ai soggetti destinatari. È dunque sufficiente una dimostrazione fondata su elementi di fatto gravi, precisi e concordanti, secondo un ragionamento causale di tipo probabilistico improntato a una elevata attendibilità (così Consiglio di Stato sez. III, 4 febbraio 2019, n.866);
- nel caso di specie la vestizione con cappellini recanti l’effige stilizzata di Adolf Hitler - come da documentazione fotografica depositata in giudizio - per il chiaro messaggio apologetico di diffusione delle idee discriminatorie e di supremazia razziale del regime nazista, appare comportamento idoneo a porre in pericolo l’ordine pubblico e sintomatico di una specifica pericolosità, a prescindere dunque dal verificarsi o meno di concreti episodi di violenza tra tifosi, si da concretarsi il presupposto tipico per l’emanazione del DASPO previsto dall’art. 6 legge n. 401/89;
- diversamente da quanto sostenuto nel ricorso, il provvedimento gravato non è basato sulla sola denuncia per la violazione della norma penale ma è il frutto di un’autonoma valutazione sul piano prognostico di una specifica pericolosità tale da giustificare oltre alla denuncia (poi sfociata in condanna) anche l’ulteriore e distinta misura di prevenzione (ex multis T.A.R. Emilia-Romagna Bologna sez. I, 21 settembre 2019, n. 715) necessariamente limitativa della libertà di circolazione per preminenti ragioni di ordine pubblico;
- quanto al motivo di asserita indeterminatezza del DASPO, la delimitazione dei luoghi in cui opera il divieto risulta sufficientemente effettuata dalla Questura, tenuto conto dell’impossibilità di elencare in modo dettagliato i luoghi (vie, piazze) adiacenti gli impianti sportivi di tutte le città italiane interessate, e che in “subiecta materia” per “manifestazioni sportive” si intendono comunemente anche quelle non agonistiche se adeguatamente e preventivamente pubblicizzate (T.A.R. Lombardia Brescia 18 maggio 2011, n. 1370);
- posto infine che l’art. 6 c. 5, L.401/89 individua la durata del DASPO da un minimo di un anno ad un massimo di cinque anni, la misura concretamente applicata di due anni appare adeguatamente motivata in considerazione della gravità dell’episodio accertato, di rilievo anche penale giusto il decreto di condanna del GIP, nonchè della realizzazione del fatto in concorso tra tutti i ricorrenti;
Ritenuto alla luce delle suesposte considerazioni che i motivi dedotti non meritino positiva considerazione con conseguente rigetto del ricorso;
Considerato quanto alle spese di lite doversi applicare il criterio della soccombenza, secondo dispositivo.
P.Q.M.
Il Tribunale Amministrativo Regionale per l'Emilia-Romagna Bologna (Sezione Prima), definitivamente pronunciando sul ricorso, come in epigrafe proposto, lo respinge.
Condanna i ricorrenti, in solido fra loro, alla refusione delle spese di lite in favore della Questura di Bologna, in misura di 4.000,00 (quattromila/00) euro, oltre accessori di legge.
Ordina che la presente sentenza sia eseguita dall'autorità amministrativa.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196, e dell’articolo 10 del Regolamento (UE) 2016/679 del Parlamento europeo e del Consiglio del 27 aprile 2016, a tutela dei diritti o della dignità della parte interessata, manda alla Segreteria di procedere all'oscuramento delle generalità nonché di qualsiasi altro dato idoneo ad identificare i ricorrenti.
Così deciso nella camera di consiglio del giorno 27 maggio 2020 tenutasi mediante collegamento da remoto in videoconferenza, secondo quanto disposto dall’art. 84, comma 6, d.l. 17 marzo 2020, n. 18, con l'intervento dei magistrati:


Andrea Migliozzi,	Presidente
Umberto Giovannini,	Consigliere
Paolo Amovilli,	Consigliere, Estensore

Andrea Migliozzi,	Presidente
Umberto Giovannini,	Consigliere
Paolo Amovilli,	Consigliere, Estensore



IL SEGRETARIO
","Sport – Daspo – Tifosi con cappellini recanti l’effige stilizzata di Adolf Hitler – Legittimità.
 
       É legittimo il Daspo adottato nei confronti di tifosi che entravano allo stadio indossando cappellini recanti l’effige stilizzata di Adolf Hitler, essendo chiaro il messaggio apologetico di diffusione delle idee discriminatorie e di supremazia razziale del regime nazista, con comportamento idoneo a porre in pericolo l’ordine pubblico e sintomatico di una specifica pericolosità, a prescindere dunque dal verificarsi o meno di concreti episodi di violenza tra tifosi, si dà concretarsi il presupposto tipico per l’emanazione del Daspo previsto dall’art. 6, l. n. 401 del 1989 (1).
 
(1) Ha ricordato il Tar che il divieto di accesso agli impianti sportivi può essere imposto non solo nel caso di accertata lesione, ma anche in caso di pericolo di lesione dell'ordine pubblico, come nel caso di semplici condotte che comportano o agevolano situazioni di allarme e di pericolo; detto potere si connota infatti di un'elevata discrezionalità, in considerazione delle finalità di pubblica sicurezza cui è diretto (Cons. St., sez. III, 7 maggio 2019, n. 2916). Per tale misura, così come per tutto il diritto amministrativo della prevenzione, vale la logica del ""più probabile che non"", non richiedendosi la certezza ogni oltre ragionevole dubbio che le condotte siano ascrivibili ai soggetti destinatari. È dunque sufficiente una dimostrazione fondata su elementi di fatto gravi, precisi e concordanti, secondo un ragionamento causale di tipo probabilistico improntato a una elevata attendibilità (Cons. St., sez. III, 4 febbraio 2019, n. 866). ",Sport
https://www.giustizia-amministrativa.it/web/guest/-/conversione-della-decisione-cautelare-monocratica-speciale-ex-artt-56-c-p-a-e-84-comma-1-d-l-n-18-del-2020-in-decisione-collegiale-ex-art-55-c-p-a-,"
Conversione della decisione cautelare monocratica speciale ex artt. 56 c.p.a. e 84, comma 1, d.l. n. 18 del 2020 in decisione collegiale ex art. 55 c.p.a.
","N. 00139/2020 REG.PROV.CAU.
N. 00373/2019
                REG.RIC.


REPUBBLICA ITALIANA
Tribunale Amministrativo Regionale per la  Puglia
(Sezione Seconda)
Il Presidente
ha pronunciato il presente

DECRETO

DECRETO
sul ricorso numero di registro generale 373 del 2019, integrato da motivi aggiunti, proposto da Enea S.r.l., Chàrisma Cooperativa Sociale Onlus, Fondazione ""Il Vivere Insieme"", Cooperativa Sociale ""Santa Chiara"" Onlus, rappresentate e difese dagli avvocati Enrico Follieri, Ilde Follieri e Francesco Follieri, con domicilio digitale come da P.E.C. iscritta al registro generale degli indirizzi elettronici (ReGIndE) e domicilio eletto presso lo studio dell’avvocato Fabrizio Lofoco in Bari, via P. Fiore n. 14; 

contro
Regione Puglia, in persona del legale rappresentante pro tempore, rappresentata e difesa dall'avvocato Paolo Scagliola, con domicilio digitale come da P.E.C. iscritta al registro generale degli indirizzi elettronici (ReGIndE) e domicilio eletto presso gli uffici in Bari, lungomare Nazario Sauro, 31-33; 

nei confronti
Reseda S.r.l., non costituita in giudizio; 

per l'annullamento
previa sospensione dell'efficacia,
- “del regolamento regionale n. 4 del 21 gennaio 2019, adottato con delibera di Giunta Regionale n. 2449 del 21 dicembre 2018 e pubblicato sul BURP n. 9 del 25 gennaio 2019, nei limiti dell'interesse delle ricorrenti e nelle parti in cui:
(a) all'art. 10, co. 5, riserva la distribuzione dei posti letto in accreditamento a seguito della riconversione degli accreditamenti e dei contratti delle strutture di cui all'art. 10, co. 3, alle sole ex RSSA (di cui all'art. 66 del regolamento regionale n. 4/2007), escludendo dalla partecipazione a quelle procedure le ex RSAA (di cui all'art. 67 del regolamento regionale n. 4/2007) già in esercizio
alla data di entrata in vigore del regolamento e che hanno chiesto la riqualificazione in RSA di mantenimento ai sensi dell'art. 7 bis l.r. n. 53/2017;
(b) all'art. 5.1, prevede per le RSA di mantenimento requisiti strutturali ulteriori e più stringenti rispetto a quelli previsti dalle normative precedenti in materia di RSSA; 
(c) oppure, all'art. 12.3, esclude le ex RSAA già in esercizio alla data di entrata in vigore del regolamento e che hanno chiesto la riqualificazione in RSA di mantenimento ai sensi dell'art. 7 bis l.r. n. 53/2017 dalla deroga ai requisiti strutturali minimi garantita alle ex RSSA;
nonché, ove occorra,
- dell'art. 5.1 lett. d), del regolamento regionale n. 4 del 21 gennaio 2019, adottato con delibera di Giunta Regionale n. 2449 del 21 dicembre 2018 e pubblicato sul BURP n. 9 del 25 gennaio 2019, qualora venga interpretato nel senso di escludere le ex RSAA, già in esercizio alla data di entrata in vigore del regolamento e che hanno chiesto la riqualificazione in RSA di mantenimento ai sensi dell'art. 7 bis l.r. n. 53/2017, dall'eventuale deroga alle superfici utili della struttura, entro il massimo del 15%;
- dell'allegato B, della delibera di Giunta Regionale n. 2449 del 21 dicembre 2018, pubblicato sul BURP n. 9 del 25 gennaio 2019, contenente le “prime indicazioni operative relative al regolamento regionale sull'Assistenza residenziale e semiresidenziale ai soggetti non autosufficienti – Residenza Sanitaria Assistenziale (RSA) estensiva e di mantenimento – Centro diurno per soggetti non autosufficienti”, nella parte in cui esclude dal presentare domande di accreditamento ai sensi dell'art. 10, co. 5, regolamento regionale n. 4/2019 le ex RSAA già in esercizio alla data di entrata
in vigore del regolamento e che hanno chiesto la riqualificazione in RSA di mantenimento ai sensi dell'art. 7 bis l.r. n. 53/2017”;   
sui motivi aggiunti presentati da ENEA S.R.L. il giorno 8 luglio 2019,
per l’annullamento 
- “della delibera della Giunta della Regione Puglia n. 793 del 2 maggio 2019, pubblicata sul BURP n. 56 del 24 maggio 2019;
- di ogni altro atto connesso, presupposto e/o conseguente a quelli finora impugnati, ancorché non conosciuto”;
sui motivi aggiunti presentati da ENEA S.R.L. il 25 febbraio 2020, 
per l’annullamento
- “della delibera di Giunta della Regione Puglia n. 2153 del 25 novembre 2019, pubblicata sul BURP n. 138 del 29 novembre 2019;
- di ogni altro atto connesso, presupposto e/o conseguente a quelli finora impugnati, ancorché non conosciuto”;

Visti il ricorso, i motivi aggiunti e i relativi allegati;
Vista l'istanza di misure cautelari proposta dalle ricorrenti;
Visto l’atto di costituzione in giudizio della Regione Puglia;
Visto l’articolo 84 del decreto-legge 17 marzo 2020, n. 18;
Rilevato che, con atto denominato “Istanza di trattazione della domanda cautelare con il rito e articolo 55 c.p.a.”, depositato in data 19 marzo 2020, la parte ricorrente ha chiesto che “l’istanza cautelare avanzata con i secondi motivi aggiunti del 27 gennaio 2020 venga decisa in esito alla camera di consiglio, secondo il rito previsto dall’art. 55 c.p.a., eventualmente previo “abbinamento” o rinvio della trattazione dell’istanza cautelare monocratica (risultante dalla conversione ex lege) alla trattazione in camera di consiglio”;
Considerato che l’articolo 84, comma 1, del decreto-legge 17 marzo 2020, recante “Nuove misure urgenti per contrastare l'emergenza epidemiologica da COVID-19 e contenerne gli effetti in materia di giustizia amministrativa”, ha stabilito che i procedimenti cautelari pendenti nel lasso di tempo che va dal giorno 8 marzo al 15 aprile 2020 sono decisi con il rito di cui all’articolo 56 del codice del processo amministrativo;
Rilevato che nell’istanza del 19 marzo 2020 la parte ricorrente ha dichiarato di non aver interesse alla decisione nelle forme di cui all’articolo 56 del codice del processo amministrativo;
Ritenuto che le modalità procedurali di somministrazione della tutela giurisdizionale rientrano nella competenza esclusiva dello Stato ai sensi dell’articolo 117, comma 2, lettera l), della Costituzione;
Ritenuto che l’insieme delle misure cautelari previste dall’articolo 84 rappresenta una modalità di tutela che garantisce il diritto di difesa, sancito dall’articolo 24 della Costituzione, non meno delle forme ordinarie e che esso appare congruo e adeguato nel contesto dell’attuale situazione emergenziale;
Ulteriormente ritenuto che, come osservato dalla parte ricorrente nell’istanza del 19 marzo 2020, l’istanza rientra senz’altro nella disponibilità della parte, la quale può decidere se proseguire nella domanda proposta ovvero rinunziarvi, ma non chiedere che venga adottata una modalità di decisione diversa da quella indicata dal legislatore, chiedendo un rinvio che, ove concesso nel caso di specie, si tradurrebbe nella decisione collegiale di una domanda per la quale il legislatore ha invece stabilito la decisione monocratica;
Ritenuto, pertanto, di non poter concedere il chiesto rinvio;
Considerato, infine, che l’istanza di rinvio del 19 marzo 2020, inaccoglibile per le ragioni innanzi indicate, conferma l’insussistenza, all’attualità, del danno grave e irreparabile che giustifichi la concessione della misura cautelare, nelle forme consentite dall’articolo 84;

P.Q.M.
respinge l’istanza cautelare.
Fissa per la trattazione collegiale la camera di consiglio del 21 aprile 2020.
Il presente decreto sarà eseguito dall'Amministrazione ed è depositato presso la Segreteria del Tribunale che provvederà a darne comunicazione alle parti.
Così deciso in Bari il giorno 24 marzo 2020.





IL SEGRETARIO
","Processo amministrativo – Covid-19 – Giudizio cautelare –Decisione ex artt. 56 c.p.a. e 84, comma 1, d.l. n. 18 del 2020 – Richiesta di conversione in decisione collegiale ex art. 55 c.p.a. – Esclusione.
 
          Ai sensi dell’art. 84, comma 1, d.l. 17 marzo 2020, n. 18, i procedimenti cautelari pendenti nel lasso di tempo che va dal giorno 8 marzo al 15 aprile 2020 sono decisi con il rito di cui all’art. 56 c.p.a.; non può dunque essere accolta l’istanza del ricorrente di trattazione della domanda cautelare in esito alla camera di consiglio, secondo il rito ex art. 55 c.p.a., eventualmente previo “abbinamento” o rinvio della trattazione dell’istanza cautelare monocratica (risultante dalla conversione ex lege) alla trattazione in camera di consiglio (1).
 
(1) Ha chiarito il decreto che l’art. 84, comma 1, d.l. 17 marzo 2020, n. 18, recante “Nuove misure urgenti per contrastare l'emergenza epidemiologica da COVID-19 e contenerne gli effetti in materia di giustizia amministrativa”, ha stabilito che i procedimenti cautelari pendenti nel lasso di tempo che va dal giorno 8 marzo al 15 aprile 2020 sono decisi con il rito di cui all’articolo 56 del codice del processo amministrativo. Nella specie il ricorrente aveva però dichiarato di non aver interesse alla decisione nelle forme di cui all’art. 56 c.p.a..
Ha però rilevato il decreto che le modalità procedurali di somministrazione della tutela giurisdizionale rientrano nella competenza esclusiva dello Stato ai sensi dell’art. 117, comma 2, lett. l), Cost.. Ha aggiunto che l’insieme delle misure cautelari previste dal citato art. 84 rappresenta una modalità di tutela che garantisce il diritto di difesa, sancito dall’art.  24 Cost., non meno delle forme ordinarie e che esso appare congruo e adeguato nel contesto dell’attuale situazione emergenziale;
Ha infine concluso che l’istanza cautelare rientra senz’altro nella disponibilità della parte, la quale può decidere se proseguire nella domanda proposta ovvero rinunziarvi, ma non chiedere che venga adottata una modalità di decisione diversa da quella indicata dal legislatore, chiedendo un rinvio che, ove concesso nel caso di specie, si tradurrebbe nella decisione collegiale di una domanda per la quale il legislatore ha invece stabilito la decisione monocratica.",Processo amministrativo
https://www.giustizia-amministrativa.it/web/guest/-/diniego-di-cittadinanza-italiana-per-contatti-con-soggetti-controindicati-riconducibili-al-terrorismo-islamico,"
Diniego di cittadinanza italiana per contatti con soggetti controindicati riconducibili al terrorismo islamico
","N. 03896/2021REG.PROV.COLL.
N. 08669/2017 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Terza)
ha pronunciato la presente
SENTENZA
sul ricorso numero di registro generale 8669 del 2017, proposto da -OMISSIS-, rappresentato e difeso dagli avvocati Adalgisa Eva Pignoni, Roberto De Stefano, con domicilio eletto presso lo studio di quest’ultimo in Roma, via Aurelia, n. 641; 

contro
Ministero dell'Interno, in persona del legale rappresentante pro tempore, rappresentato e difeso dall'Avvocatura Generale dello Stato, domiciliataria ex lege in Roma, via dei Portoghesi, n. 12; 

per la riforma
della sentenza breve del T.A.R. per il Lazio – Roma, Sezione Prima Ter, n. -OMISSIS-, resa tra le parti, concernente il diniego di concessione della cittadinanza italiana.

Visti il ricorso in appello e i relativi allegati;
Visto l'atto di costituzione in giudizio del Ministero dell'Interno;
Visti tutti gli atti della causa;
Visto l’art. 25 del d.l. n. 137/2020 convertito in legge n. 176/2020;
Relatore nell'udienza pubblica, tenutasi da remoto, del giorno 6 maggio 2021 il Cons. Stefania Santoleri; quanto alla presenza degli avvocati si fa rinvio al verbale di udienza;
Ritenuto e considerato in fatto e diritto quanto segue.

FATTO e DIRITTO
1. - Il ricorrente ha proposto appello contro la sentenza breve del T.A.R. Lazio-Roma, Sez. I-ter, n. -OMISSIS-, che ha respinto il ricorso da lui presentato avverso il decreto del Ministero dell’Interno n. -OMISSIS- di rigetto della richiesta di concessione della cittadinanza italiana.
Tale decreto ha addotto a propria motivazione il fatto che dall’attività investigativa esperita è emersa la contiguità del richiedente a movimenti aventi scopi non compatibili con la sicurezza della Repubblica.
Nel ricorso di primo grado il ricorrente ha censurato tale provvedimento sotto diversi profili.
2. - Con la sentenza impugnata il T.A.R. ha ritenuto legittimo il diniego della cittadinanza, muovendo dall’assunto secondo cui la contiguità a movimenti pericolosi per la sicurezza della Repubblica non può essere smentita da mere affermazioni in senso contrario da parte del ricorrente, né dall’assenza di condanne a carico di questi. Tale contiguità dimostra l’inaffidabilità del richiedente e costituisce un’adeguata ragione ostativa al rilascio della cittadinanza, anche alla luce del carattere secretato delle informazioni sottese al diniego. Da ultimo, il carattere secretato di dette informazioni vale a escludere la possibilità, per il richiedente, di partecipare al procedimento, con il ché – conclude la sentenza – deve ritenersi infondata anche la doglianza di omissione del cd. preavviso di rigetto.
3. - Nell’appello lo straniero lamenta che nella fattispecie in esame sarebbero riscontrabili i seguenti vizi:
a) la carenza di istruttoria nel processo di primo grado, in ragione della mancata ostensione in giudizio dell’informativa ministeriale, che avrebbe potuto avere luogo con le cautele previste per i documenti classificati come riservati;
b) la contraddittorietà dell’azione della P.A., non colta dalla sentenza appellata, perché allo straniero è stato rilasciato il -OMISSIS- il permesso di soggiorno UE per soggiornanti di lungo periodo, sebbene l’art. 9, comma 4, del d.lgs. n. 286/1998 faccia divieto di rilasciare tale permesso ai soggetti ritenuti pericolosi per la sicurezza dello Stato.
3.1 - L’Amministrazione intimata si è costituita in giudizio chiedendo il rigetto dell’appello.
3.2 - Con ordinanza n. -OMISSIS-l’istanza cautelare dell’appellante è stata respinta.
4. - All’udienza del 16 luglio 2020 la causa è stata trattenuta in decisione.
5. - Con ordinanza collegiale n. -OMISSIS-la Sezione ha disposto l’acquisizione del materiale istruttorio classificato sotteso al provvedimento di diniego, oltre ad una relazione di chiarimenti.
5.1 - Con nota del 19/1/2021 l’istruttoria è stata eseguita.
5.2 - Con memoria del 22 aprile 2021 l’appellante ha insistito per l’accoglimento del ricorso.
6. - All’udienza pubblica del 6 maggio 2021 l’appello è stato trattenuto in decisione.
7. - L’appello è infondato e va, dunque, respinto.
7.1 - Con l’unico motivo di appello l’appellante ha lamentato il difetto di istruttoria dal quale sarebbe affetta la sentenza di primo grado.
Nell’ordinanza istruttoria n. -OMISSIS-la Sezione ha provveduto ad acquisire i documenti adottando tutte le cautele necessarie, trattandosi di atti classificati, “per non vincolare la libertà di apprezzamento di questo Giudice su un punto fondamentale della controversia all’esclusiva valutazione dall’Amministrazione, in tal modo riportando in vita una sorta di “pregiudiziale amministrativa”; ha poi aggiunto che l’esigenza istruttoria era necessaria anche per “per risolvere il dilemma dell’apparente contraddizione in cui sarebbe incorsa l’Amministrazione dapprima con il rilascio allo straniero del permesso di soggiorno UE per soggiornanti di lungo periodo (datato -OMISSIS-), quindi con il diniego della concessione della cittadinanza italiana (adottato il 29 dicembre 2016); ha quindi aggiunto che la censura attinente alla mancata considerazione, da parte del Ministero, del possesso in capo al sig. -OMISSIS- della cd. carta di soggiorno, era stata dedotta – pur se sinteticamente – nel terzo motivo del ricorso di primo grado, reiterata in appello.
7.2 - Le esigenze istruttorie sono state quindi soddisfatte; l’appellante ha preso cognizione delle ragioni per le quali la sua domanda di concessione della cittadinanza è stata respinta.
Nella memoria del 22 aprile 2021 l’appellante ha sostenuto che si tratterebbe di fatti non chiari e circostanziati, inidonei a supportare la motivazione del decreto impugnato.
Ritiene il Collegio di non poter condividere la prospettazione dell’appellante.
8. - L'art. 9 della L. n. 91 del 1992 dispone che la cittadinanza italiana ""può essere concessa"", sicché in sede di giurisdizione amministrativa di legittimità il provvedimento di relativo diniego della concessione - pur sindacabile per i suoi eventuali profili di eccesso di potere (ad es. per travisamento dei fatti o inadeguata motivazione: cfr. Sez. VI, 9 giugno 2006, n. 3456) - è insindacabile per i profili di merito della valutazione dell'Amministrazione (cfr. Cons. Stato, Sez. III, 6 settembre 2016, n. 3819; Sez. III, 25 agosto 2016, n. 3696; Sez. III, 11 marzo 2016, n. 1874; Sez. VI, 20 maggio 2011, n. 3006; Sez. VI, 3 ottobre 2007, n. 5103). 
Ebbene, come statuito da questa Sezione (cfr. sentenza n. 6704 del 27 novembre 2018), ""l'ampia discrezionalità alla base del provvedimento di concessione della cittadinanza, irrevocabile una volta concessa, non rende irragionevole il diniego fondato sul sospetto di appartenenza ad organizzazioni eversive ovvero su di un pericolo per la sicurezza dello Stato, dal momento che lo stesso non potrebbe poi essere più espulso: non si tratta, infatti, di limitare diritti fondamentali della persona garantiti a livello costituzionale e comunitario, bensì della negazione di un beneficio la cui concessione è subordinata ad una valutazione di opportunità politico-amministrativa altamente discrezionale, rispetto alla quale la posizione soggettiva del richiedente ha consistenza di interesse legittimo, atteso che l'attribuzione del nuovo status di cittadino comporta l'inserimento dello straniero, a tutti gli effetti, nella collettività nazionale e l'acquisizione a pieno titolo, da parte dello stesso, dei diritti e dei doveri che competono ai suoi membri, tra i quali quelli connessi all'obbligo di concorrere alla realizzazione delle finalità che lo Stato persegue"". 
Inoltre, il parametro della ""motivazione sufficiente"" non ha carattere rigido né assoluto, ma si presta ad essere adeguatamente calibrato in funzione, anche, della delicatezza degli interessi, pubblici e privati, coinvolti, che potrebbero ricevere pregiudizio già per effetto di un indiscriminato ed incontrollato palesamento dei fatti accertati dall'Amministrazione e degli strumenti istruttori utilizzati: sì da legittimare un assolvimento ""attenuato"" dell'obbligo esplicativo delle ragioni del provvedimento, da parte dell'Amministrazione, quando una più ampia disclosure, già nel contesto del provvedimento medesimo, dei dati e delle informazioni in possesso dell'Amministrazione potrebbe costituire, come nella specie, un attentato alla segretezza connaturata allo svolgimento di investigazioni particolarmente penetranti ed in ambiti estremamente rischiosi (Cons. Stato, Sez. III 
29-03-2019, n. 2102).
Da questo punto di vista, risulta ineludibile la distinzione tra motivazione del provvedimento di diniego, la cui estensione, ai fini della valutazione della sua sufficienza in concreto, deve essere perimetrata alla stregua dei principi che precedono, e sindacato di legittimità secondo il paradigma dell'eccesso di potere, al cui esercizio concorrono tutti gli elementi istruttori acquisiti ed acquisibili, anche (come avvenuto nella specie) nell'esercizio dei poteri istruttori spettanti al giudice amministrativo.
Trattandosi dell'esercizio di valutazioni di matrice squisitamente discrezionale, ai fini del cui compimento viene in rilievo l'interesse superiore dell'ordinamento a non attribuire lo status di cittadino a chi non offra piene garanzie di rispettare i valori fondamentali sui quali si fonda la comunità statuale, anche elementi meramente indiziari sono idonei a legittimare una conclusione di incompatibilità del riconoscimento con il superiore interesse alla sicurezza dello Stato, ai sensi dell'art. 6, comma 1, lett. c) L. n. 91 del 1992. (cfr. Cons. Stato Sez. III, 29-03-2019, n. 2102).
8.1 - Nel caso di specie, a seguito dell’istruttoria sono emersi elementi esplicativi sulla base dei quali, ragionevolmente, è stata negata la cittadinanza italiana per motivi di pubblica sicurezza, essendo emersi contatti con soggetti controindicati riconducibili al terrorismo islamico; nella relazione del Ministero, si pone l’accento sulla delicatezza della problematica, potendo sussistere ripercussioni nei rapporti internazionali a causa di atti commessi da un cittadino italiano nei confronti di Paesi terzi, e conseguente esigenza di utilizzare parametri rigorosi nell’accertamento della pericolosità del richiedente la cittadinanza.
Le ragioni addotte dal Ministero risultano serie e giustificano ragionevolmente, nell’ottica della prevenzione, il diniego di cittadinanza.
8.2 - Neppure sussiste la contraddittorietà tra le determinazioni dell’Amministrazione in relazione all’avvenuto rilascio della carta di soggiorno, in quanto si tratta di condizioni non paragonabili tra loro: il cittadino straniero lungosoggiornante nello Stato può essere espulso ove ne ricorrano i presupposti; il cittadino italiano non è passibile di espulsione, non può essere soggetto a controlli e la sua condotta all’estero comporta ripercussioni per lo Stato italiano.
Ne consegue che il concetto di pericolosità viene declinato secondo modalità differente nel caso della carta di soggiorno rispetto alla cittadinanza italiana.
9. - In conclusione, per i suesposti motivi, l’appello va respinto e, per l’effetto, in conferma della sentenza appellata, va respinto il ricorso di primo grado.
10. - Le spese seguono la soccombenza e sono liquidate come in dispositivo.
P.Q.M.
Il Consiglio di Stato in sede giurisdizionale (Sezione Terza), definitivamente pronunciando sull'appello, come in epigrafe proposto, lo respinge e, per l’effetto, in conferma della sentenza appellata, respinge il ricorso di primo grado.
Condanna l’appellante al pagamento delle spese di lite che liquida in complessivi € 2.000,00 oltre accessori di legge, se dovuti.
Ordina che la presente sentenza sia eseguita dall'autorità amministrativa.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196 (e degli articoli 5 e 6 del Regolamento (UE) 2016/679 del Parlamento europeo e del Consiglio del 27 aprile 2016), a tutela dei diritti o della dignità della parte interessata, manda alla Segreteria di procedere all'oscuramento delle generalità dell’appellante.
Così deciso in Roma nella camera di consiglio del giorno 6 maggio 2021 con l'intervento dei magistrati:


Franco Frattini,	Presidente
Massimiliano Noccelli,	Consigliere
Paola Alba Aurora Puliatti,	Consigliere
Stefania Santoleri,	Consigliere, Estensore
Raffaello Sestini,	Consigliere

Franco Frattini,	Presidente
Massimiliano Noccelli,	Consigliere
Paola Alba Aurora Puliatti,	Consigliere
Stefania Santoleri,	Consigliere, Estensore
Raffaello Sestini,	Consigliere



IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Cittadinanza – Concessione – Diniego - Contatti con soggetti controindicati riconducibili al terrorismo islamico – legittimità. 
​​​​​​​ 

        E’ legittimo il diniego di cittadinanza italiana per motivi di pubblica sicurezza, essendo emersi contatti con soggetti controindicati riconducibili al terrorismo islamico (1). 
 
(1) L'art. 9, l. n. 91 del 1992 dispone che la cittadinanza italiana ""può essere concessa"", sicché in sede di giurisdizione amministrativa di legittimità il provvedimento di relativo diniego della concessione - pur sindacabile per i suoi eventuali profili di eccesso di potere (Cons. Stato, sez. VI, 9 giugno 2006, n. 3456) - è insindacabile per i profili di merito della valutazione dell'Amministrazione (cfr. Cons. Stato, sez. III, 6 settembre 2016, n. 3819; id. 25 agosto 2016, n. 3696; id. 11 marzo 2016, n. 1874; id., sez. VI, 20 maggio 2011, n. 3006; id. 3 ottobre 2007, n. 5103).
Ebbene, come statuito dalla stessa Sezione terza (27 novembre 2018, n. 6704), ""l'ampia discrezionalità alla base del provvedimento di concessione della cittadinanza, irrevocabile una volta concessa, non rende irragionevole il diniego fondato sul sospetto di appartenenza ad organizzazioni eversive ovvero su di un pericolo per la sicurezza dello Stato, dal momento che lo stesso non potrebbe poi essere più espulso: non si tratta, infatti, di limitare diritti fondamentali della persona garantiti a livello costituzionale e comunitario, bensì della negazione di un beneficio la cui concessione è subordinata ad una valutazione di opportunità politico-amministrativa altamente discrezionale, rispetto alla quale la posizione soggettiva del richiedente ha consistenza di interesse legittimo, atteso che l'attribuzione del nuovo status di cittadino comporta l'inserimento dello straniero, a tutti gli effetti, nella collettività nazionale e l'acquisizione a pieno titolo, da parte dello stesso, dei diritti e dei doveri che competono ai suoi membri, tra i quali quelli connessi all'obbligo di concorrere alla realizzazione delle finalità che lo Stato persegue"". 
Inoltre, il parametro della ""motivazione sufficiente"" non ha carattere rigido né assoluto, ma si presta ad essere adeguatamente calibrato in funzione, anche, della delicatezza degli interessi, pubblici e privati, coinvolti, che potrebbero ricevere pregiudizio già per effetto di un indiscriminato ed incontrollato palesamento dei fatti accertati dall'Amministrazione e degli strumenti istruttori utilizzati: sì da legittimare un assolvimento ""attenuato"" dell'obbligo esplicativo delle ragioni del provvedimento, da parte dell'Amministrazione, quando una più ampia disclosure, già nel contesto del provvedimento medesimo, dei dati e delle informazioni in possesso dell'Amministrazione potrebbe costituire, come nella specie, un attentato alla segretezza connaturata allo svolgimento di investigazioni particolarmente penetranti ed in ambiti estremamente rischiosi (Cons. Stato, sez. III, 29 marzo 2019, n. 2102).
Da questo punto di vista, risulta ineludibile la distinzione tra motivazione del provvedimento di diniego, la cui estensione, ai fini della valutazione della sua sufficienza in concreto, deve essere perimetrata alla stregua dei principi che precedono, e sindacato di legittimità secondo il paradigma dell'eccesso di potere, al cui esercizio concorrono tutti gli elementi istruttori acquisiti ed acquisibili, anche (come avvenuto nella specie) nell'esercizio dei poteri istruttori spettanti al giudice amministrativo.
Trattandosi dell'esercizio di valutazioni di matrice squisitamente discrezionale, ai fini del cui compimento viene in rilievo l'interesse superiore dell'ordinamento a non attribuire lo status di cittadino a chi non offra piene garanzie di rispettare i valori fondamentali sui quali si fonda la comunità statuale, anche elementi meramente indiziari sono idonei a legittimare una conclusione di incompatibilità del riconoscimento con il superiore interesse alla sicurezza dello Stato, ai sensi dell'art. 6, comma 1, lett. c), l. n. 91 del 1992. (Cons. Stato, sez. III, 29 marzo 2019, n. 2102). 
Nel caso di specie, a seguito dell’istruttoria sono emersi elementi esplicativi sulla base dei quali, ragionevolmente, è stata negata la cittadinanza italiana per motivi di pubblica sicurezza, essendo emersi contatti con soggetti controindicati riconducibili al terrorismo islamico; nella relazione del Ministero, si pone l’accento sulla delicatezza della problematica, potendo sussistere ripercussioni nei rapporti internazionali a causa di atti commessi da un cittadino italiano nei confronti di Paesi terzi, e conseguente esigenza di utilizzare parametri rigorosi nell’accertamento della pericolosità del richiedente la cittadinanza.
Le ragioni addotte dal Ministero risultano serie e giustificano ragionevolmente, nell’ottica della prevenzione, il diniego di cittadinanza.
Neppure sussiste la contraddittorietà tra le determinazioni dell’Amministrazione in relazione all’avvenuto rilascio della carta di soggiorno, in quanto si tratta di condizioni non paragonabili tra loro: il cittadino straniero lungosoggiornante nello Stato può essere espulso ove ne ricorrano i presupposti; il cittadino italiano non è passibile di espulsione, non può essere soggetto a controlli e la sua condotta all’estero comporta ripercussioni per lo Stato italiano.
Ne consegue che il concetto di pericolosità viene declinato secondo modalità differente nel caso della carta di soggiorno rispetto alla cittadinanza italiana. ​​​​​​​",Cittadinanza
https://www.giustizia-amministrativa.it/web/guest/-/all-impugnazione-delle-elezioni-dei-rappresentanti-in-seno-ai-comitati-per-gli-italiani-all-estero-si-applica-il-rito-ordinario,"
All’impugnazione delle elezioni dei rappresentanti in seno ai Comitati per gli italiani all’estero si applica il rito ordinario
","N. 00825/2022 REG.PROV.COLL.
N. 11677/2021 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale per il  Lazio
(Sezione Seconda Bis)
ha pronunciato la presente
SENTENZA
sul ricorso numero di registro generale 11677 del 2021, proposto da Marco Di Nunzio, rappresentato e difeso da sé medesimo, con domicilio eletto presso lo studio Francesco Passera in Torino, via Gropello, 2;

contro
Ministero degli Affari Esteri e della Cooperazione Internazionale, Ministero dell'Interno, Ministero della Giustizia, in persona del legale rappresentante pro tempore, rappresentati e difesi dall'Avvocatura Generale dello Stato, domiciliataria ex lege in Roma, via dei Portoghesi, 12; 

per l'annullamento
del provvedimento del 12 Ottobre 2021 del Comitato elettorale circoscrizionale presso l'Ambasciata d'Italia a Bogotà, di ammissione delle liste alla competizione per l’elezione dei membri del Comites di Bogotà e per la ricusazione della lista denominata “Audax Italia” dalle elezioni dei Comites del 3.12.2021;

Visti il ricorso e i relativi allegati;
Visti gli atti di costituzione in giudizio di Ministero degli Affari Esteri e della Cooperazione Internazionale e di Ministero dell'Interno e di Ministero della Giustizia;
Visti tutti gli atti della causa;
Relatore nell'udienza pubblica del giorno 14 gennaio 2022 il dott. Giuseppe Licheri e uditi per le parti i difensori come specificato nel verbale;
Ritenuto e considerato in fatto e diritto quanto segue.

FATTO e DIRITTO
1. Con ricorso proposto ai sensi degli artt. 129 e ss. c.p.a. in data 19 novembre 2021, il sig. Marco Di Nunzio, in qualità di cittadino italiano residente all’estero e, in quanto tale, assumendo di essere elettore del Comitato per gli italiani all’estero di Bogotà (Colombia) [in prosieguo, “Com.it.es.”] ha impugnato il verbale con cui il Comitato elettorale circoscrizionale (in prosieguo, “C.e.c.”) presso l’Ambasciata d’Italia a Bogotà ha documentato le operazioni di ammissione delle liste alle elezioni per il rinnovo del citato “Com.it.es”.
In particolare, il sig. Di Nunzio ha censurato l’anzidetto provvedimento lamentandone l’illegittimità per violazione della XII disposizione transitoria della Costituzione e della legge 20 giugno 1952, n. 645., avendo errato il C.e.c. nell’ammettere alla competizione elettorale la lista “Audax Italia” in quanto il nome ed il contrassegno della stessa rievocherebbero simboli fascisti, vietati dalle disposizioni normative sopra richiamate e, in quanto tali, da escludere dalle consultazioni per il rinnovo del Com.it.es.
2. Con ordinanza n. 12035 del 22 novembre 2021 questa Sezione, premessa la considerazione che il rito speciale di cui all’art. 129 del c.p.a. è previsto solo per le “elezioni comunali, provinciali e regionali e per il rinnovo dei membri del Parlamento europeo” e non per le altre procedure elettorali che sono, quindi, soggette al rito ordinario, ha disposto la trattazione della causa con rito ordinario rinviando la stessa all’udienza pubblica del 14 gennaio 2022, con riserva, in quella sede, di ogni valutazione circa l’ammissibilità stessa del ricorso in ordine alla tempestività del ricorso ed alla ritualità della sua notifica, invitando le parti a dedurre sul punto nei termini di rito.
3. Le amministrazioni evocate in giudizio si sono costituite ritualmente con atto del 2 dicembre 2021, con il quale hanno evidenziato, in primis, l’inapplicabilità alla fattispecie del c.d. rito elettorale “speciale” previsto avverso gli atti di esclusione dal procedimento preparatorio per le elezioni comunali, provinciali e regionali e per il rinnovo dei membri del Parlamento europeo spettanti all'Italia e, secondariamente, hanno evidenziato plurimi profili di inammissibilità del ricorso consistenti in: 1) essere stato proposto personalmente in materia nella quale non è ammessa la legittimazione attiva del singolo elettore; 2) essere stato proposto senza l’assistenza tecnica del difensore in materia nella quale non è consentito alla parte stare in giudizio personalmente; 3) essere privo di sottoscrizione autografa; 4) essere stato proposto tardivamente in quanto presentato oltre il termine di trenta giorni previsto per la proposizione dei ricorsi in applicazione della norma processuale invocata.
4. All’udienza del 14 gennaio 2022 la causa è stata trattenuta in decisione.
5. Preliminarmente, in adesione a specifica richiesta in tal senso della difesa erariale, va disposta l’estromissione dal presente giudizio dei Ministeri dell’interno e della giustizia in tutte le loro articolazioni variamente evocate in giudizio, attesa la patente estraneità delle medesime all’adozione e/o esecuzione del provvedimento impugnato.
6. Il ricorso si appalesa inammissibile per le ragioni che saranno di seguito esplicitate.
6.1. La legge 23 ottobre 2003, n. 286, (recante “Norme relative alla disciplina dei Comitati degli italiani all'estero”) ha previsto che, con decreto del Ministro degli affari esteri di concerto con il Ministro per gli italiani nel mondo, in ogni circoscrizione consolare ove risiedono almeno tremila cittadini italiani iscritti nell'elenco aggiornato di cui all'articolo 5, comma 1, della legge 27 dicembre 2001, n. 459, possa essere istituito un “Com.it.es.” quale organo di rappresentanza degli italiani all'estero nei rapporti con le rappresentanze diplomatico-consolari (art. 1). 
I Comitati in questione - composti da dodici membri per le comunità fino a 100.000 cittadini italiani e da diciotto membri per quelle composte da più di 100.000 cittadini italiani (art. 5) – sono eletti dai cittadini italiani residenti da almeno sei mesi nella circoscrizione consolare di riferimento, purché essi siano anche elettori ai sensi del testo unico delle leggi per la disciplina dell'elettorato attivo e per la tenuta e la revisione delle liste elettorali, di cui al decreto del Presidente della Repubblica 20 marzo 1967, n. 223, e successive modificazioni (art. 13). I medesimi requisiti sono richiesti per l’elettorato passivo (art. 5).
Il procedimento elettorale prende avvio con l’indizione delle consultazioni, a cura del capo dell'ufficio consolare, tre mesi prima del termine di scadenza del precedente Comitato (art. 15, comma 1), ed entro i trenta giorni successivi alla indizione delle elezioni possono essere presentate le liste dei candidati, sottoscritte da un numero di elettori non inferiore a cento per le collettività composte da un numero di cittadini italiani fino a cinquantamila, ed a duecento per quelle composte da un numero di cittadini italiani superiore a cinquantamila (art. 15, comma 3). Anche i sottoscrittori delle liste devono essere iscritti nell'elenco aggiornato di cui all'articolo 5, comma 1, della legge 27 dicembre 2001, n. 459, e non possono essere candidati (art. 15, comma 4).
Con il medesimo decreto di indizione delle elezioni, il capo dell’ufficio consolare istituisce un ufficio elettorale – presieduto dal capo dell'ufficio o da un suo rappresentante – con il compito di accettare le liste presentate mentre – con decreto del capo dell'ufficio consolare adottato entro il quinto giorno successivo alla scadenza del termine stabilito per la presentazione delle liste (art. 15 del d.P.R. n. 395/2003 contenente “Regolamento di attuazione della legge 23 ottobre 2003, n. 286”) – è costituito il comitato elettorale circoscrizionale, avente il compito di controllare la validità delle firme e delle liste presentate (art. 16 della legge n. 286/2003).
Il c.e.c. – composto da rappresentanti designati dai presentatori delle liste di candidati e da rappresentanti delle associazioni degli emigrati italiani, ai sensi dell’art. 15 del regolamento di attuazione -  assume le proprie determinazioni a maggioranza dei componenti con prevalenza, in caso di parità, del voto del presidente.
Nell’attività di ammissione delle liste, il c.e.c. svolge i compiti definiti dall’art. 16 del regolamento di attuazione consistenti in:
a) verificare che le liste siano sottoscritte dal numero prescritto di elettori residenti nella circoscrizione consolare, dichiarando non valide le liste che non corrispondono a questa condizione;
b) invitare i presentatori a modificare i contrassegni delle liste, se questi sono identici o confondibili con quelli presentati in precedenza, decidendo su qualsiasi contestazione in proposito;
c) ridurre al limite prescritto le liste formate da un numero di candidati superiore al numero massimo previsto dalla legge, cancellando gli ultimi nomi;
d) cancellare dalle liste i nomi dei candidati per i quali manca la dichiarazione di accettazione della candidatura;
e) cancellare dalle liste i nomi dei candidati che sono compresi in più liste;
f) cancellare dalle liste i nomi dei candidati che, nel giorno stabilito per le votazioni, non hanno l'età richiesta per l'elettorato passivo;
g) cancellare dalle liste i nomi dei candidati che non sono residenti nella circoscrizione consolare;
h) verificare se le liste sono formate, anche a seguito delle operazioni di cui alle lettere d), e), f) e g), da un numero di candidati pari almeno al numero dei membri del Comitato da eleggere e in caso contrario ne dichiara la non ammissibilità;
i) assegnare definitivamente un numero ai singoli candidati di ciascuna lista ammessa, secondo l'ordine in cui vi sono iscritti;
l) assegnare a ciascuna lista ammessa un numero progressivo secondo l'ordine di presentazione.
6.2. Le consultazioni per il rinnovo dei “Com.it.es.” tenutesi nel corso dell’anno 2021 hanno conosciuto una significativa divergenza rispetto alle tempistiche delineate con la legge n. 286/2003 per effetto dell’art. 14, comma 3, del decreto-legge 30 dicembre 2019, n. 162 – convertito, con modificazioni, in legge 28 febbraio 2020, n. 8 – che ha rinviato le suddette elezioni (che avrebbero dovuto tenersi il 17 aprile 2020) disponendo che le stesse avessero comunque luogo tra il 15 aprile e il 31 dicembre 2021.
Tuttavia, la citata novella non ha determinato ulteriori impatti sulla normativa sopra richiamata in materia di procedimento preparatorio per le elezioni dei “Com.it.es.” all’infuori dello “slittamento” della competizione elettorale, inizialmente prevista per il 2020, all’anno successivo.
6.3. Così delineato il quadro di riferimento normativo, occorre adesso esplicitare le ragioni sottese all’inammissibilità del ricorso proposto dal sig. Di Nunzio.
6.4. Lo strumento processuale prescelto dal ricorrente al fine di contestare l’ammissione della lista “Audax Italia” alla competizione elettorale per il rinnovo del “Com.it.es.” di Bogotà consiste nell’art. 129 c.p.a. che, come noto, disciplina il c.d. rito elettorale “speciale” per l’impugnazione dei provvedimenti immediatamente lesivi del diritto a partecipare al procedimento elettorale preparatorio per le elezioni comunali, provinciali e regionali e per il rinnovo dei membri del Parlamento europeo spettanti all'Italia.
Senonché, come esaurientemente messo in luce dall’ordinanza n. 12035/2021 di questa Sezione nonché come correttamente eccepito dalla difesa erariale, il rito sopra menzionato non è utilizzabile per la competizione elettorale in questione in quanto la norma che lo prevede ha un carattere evidentemente eccezionale e non estensivamente applicabile al di fuori delle consultazioni in essa espressamente individuate (ex multis, si veda la sent. n. 11757/2021 di questa Sezione).
Su tale profilo, esplicitamente anticipato sin dall’ordinanza n. 12035/2021, parte ricorrente non ha formulato repliche.
Più in generale, l’estraneità del presente contenzioso alla materia elettorale appare in tutta la sua evidenza sol che si ponga mente al dettato dell’art. 126 c.p.a. secondo il quale “il giudice amministrativo ha giurisdizione in materia di operazioni elettorali relative al rinnovo degli organi elettivi dei comuni, delle province, delle regioni e all'elezione dei membri del Parlamento europeo spettanti all'Italia”.
Detta norma, oltre a delimitare l’ambito della giurisdizione del giudice amministrativo in tema di elezioni – la quale, conformemente al criterio di riparto basato sul c.d. petitum sostanziale prescritto dall’art. 103 Cost., ha ad oggetto le sole «operazioni elettorali», ossia la regolarità delle forme procedimentali di svolgimento delle elezioni, alle quali fanno capo nei singoli posizioni che hanno la consistenza dell'interesse legittimo, non del diritto soggettivo – costituisce il riferimento per definire, all’interno del sistema di diritto processuale amministrativo, la nozione di “materia elettorale”, la cui sussistenza è il presupposto per l’applicabilità dei cc.dd. riti elettorali di cui agli artt. 129 e 130 c.p.a.
Orbene, è evidente che il ricorso promosso avverso l’atto preparatorio del procedimento elettorale dei “Com.it.es.” – pur afferendo ad una nozione di materia elettorale in senso lato – non è riconducibile alla materia elettorale “in senso stretto” così come definita dall’art. 126 c.p.a., con la conseguenza che il relativo gravame non è assoggettabile alle regole processuali contenute negli artt. 129 e ss. c.p.a.
Resta ferma, tuttavia, la riconducibilità della controversia in questione alla giurisdizione di questo giudice, venendo incontestabilmente in rilievo, ai sensi dell’art. 7 c.p.a., l’interesse dei partecipanti ad una competizione elettorale ad opporsi al provvedimento con cui, nell’esercizio di un potere unilaterale ed autoritativo, un organo della p.a. ammette alla consultazione elettorale la lista avversaria.  
6.5. Ciò premesso, essendo intervenuta la conversione dell’odierno gravame nel rito ordinario, la non applicabilità alla fattispecie del rito descritto dall’art. 129 c.p.a. comporta l’inammissibilità dello stesso sotto ben due profili parimenti rilevanti: a) il difetto di difesa tecnica in violazione dell’art. 22 c.p.a.; b) l’esperimento di un’azione popolare al di fuori dei casi previsti dall’art. 130 c.p.a.

a) Per quanto riguarda il primo profilo, l’art. 22, comma 1, c.p.a. prevede che “salvo quanto previsto dall'articolo 23, nei giudizi davanti ai tribunali amministrativi regionali è obbligatorio il patrocinio di avvocato” mentre, secondo l’art. 23, “le parti possono stare in giudizio personalmente senza l'assistenza del difensore nei giudizi in materia di accesso e trasparenza amministrativa, in materia elettorale e nei giudizi relativi al diritto dei cittadini dell'Unione europea e dei loro familiari di circolare e di soggiornare liberamente nel territorio degli Stati membri”.
Orbene, emergendo dalle considerazioni sopra svolte l’estraneità del presente ricorso dalla materia elettorale in senso stretto come definita dall’art. 126 c.p.a., se ne deduce la “riespansione” del principio generale della imprescindibilità della difesa tecnica nel processo amministrativo con conseguente eccezionalità di tutti i casi in cui la legge ammette la difesa personale (ex multis, si veda Cons. St., sez. V, n. 4146/2015 in base alla quale “secondo le disposizioni dell'art. 22 commi 1 e 2, c.p.a., ricognitive di una precedente regola generale preesistente all'entrata in vigore del nuovo codice del processo amministrativo, davanti agli organi della giurisdizione amministrativa le parti devono valersi obbligatoriamente del ministero di avvocati e, davanti al Consiglio di Stato, di avvocati ammessi al patrocinio innanzi alle giurisdizioni superiori; il giudice delle leggi ha avuto modo di evidenziare che l'assistenza tecnica obbligatoria costituisce il riflesso dell'inviolabilità del diritto di difesa predicato dall'art. 24, comma 2, Cost.; rappresenta una regola generale cui la legge può derogare ma salvo il limite dell'effettività della garanzia della difesa su un piano di uguaglianza; è irrinunciabile e non contrasta con l'art. 6 della CEDU nella parte in cui sancisce il diritto all'autodifesa, posto che esso non assume valenza assoluta; di conseguenza sono da considerare eccezioni alla regola sul patrocinio obbligatorio, i casi di difesa personale della parte previsti dall'art. 23 c.p.a. (in materia di accesso, in materia elettorale e nei giudizi relativi al diritto dei cittadini dell'Unione Europea di circolare nel territorio degli Stati membri), che proprio in quanto tali non ammettono interpretazione estensiva o analogica”. Sulla costituzionalità di tale previsione, si veda Cons. St., sez. III, n. 3232/2018, secondo la quale “è da escludersi, (…),  che l’impossibilità di difendersi personalmente nel giudizio di appello violi il diritto di difesa costituzionalmente garantito, dal momento che, ai sensi dell’art. 24, comma 2, Cost., l’inviolabilità del diritto di difesa si caratterizza in primo luogo come diritto alla difesa tecnica, che si realizza mediante la presenza di un difensore dotato dei necessari requisiti di preparazione tecnico-giuridica, in grado di interloquire con le controparti e con il giudice, di modo che le ipotesi di difesa «personale» devono essere considerate, nel nostro ordinamento, eccezioni, proprio in considerazione della natura inviolabile del diritto di difesa e del principio di eguaglianza dei cittadini davanti alla legge”).

b) Per quanto concerne, invece, il secondo profilo di inammissibilità – inerente la proposizione del presente ricorso da parte del sig. Di Nunzio nella qualità di cittadino elettore e non di candidato alla competizione elettorale di cui trattasi –  anch’esso discende dalle considerazioni sopra svolte riguardo l’inapplicabilità al contenzioso in esame della disciplina processuale prevista dall’art. 130 c.p.a. e dalla conseguente “riespansione” del principio generale del contenzioso amministrativo secondo il quale l’ammissibilità dell’impugnazione di atti della pubblica amministrazione è subordinata al possesso di tutte le condizioni dell’azione, ivi inclusa la legittimazione attiva.
Come ripetutamente statuito in giurisprudenza – secondo un indirizzo dal quale il Collegio non ritiene di volersi discostare – “il sistema di tutela giurisdizionale amministrativa ha il carattere di giurisdizione soggettiva e non di difesa dell'oggettiva legittimità dell'azione amministrativa, alla stregua di un'azione popolare, e non ammette, pertanto, un ampliamento della legittimazione attiva al di fuori dei casi espressamente previsti dalla legge (cfr. Cons. Stato, I, 18.12.2019, n. 3182; Cons. Stato, IV, 6.12.2013 n. 5830; Ad. Plen. n. 4/2011). La legittimazione processuale si rinviene, dunque, solo in capo ai soggetti che presentino una posizione differenziata, in virtù della titolarità, a monte, di una posizione giuridica soggettiva sostanziale specifica. Il presupposto e al tempo stesso l'effetto è che nel processo amministrativo, fatta eccezione per ipotesi specifiche in cui è ammessa l'azione popolare, non è consentito adire il giudice unicamente al fine di conseguire la legalità e la legittimità dell'azione amministrativa, ove ciò non si traduca anche in uno specifico beneficio in favore di chi la propone, il quale, a sua volta, deve trovarsi in una situazione differenziata rispetto al resto della collettività e non deve essere un quisque de populo” (così T.A.R. Lazio, sez. II, n. 1408/2020 e giurisprudenza, anche d’appello, ivi citata).
Traslando al caso di specie le considerazioni sopra svolte, emerge in tutta evidenza l’insussistenza della legittimazione attiva in capo al Di Nunzio.
Infatti, essendo inapplicabile al ricorso in esame il c.d. rito elettorale ex artt. 129 e 130 c.p.a., ne consegue che, in difetto di una situazione differenziata e qualificata puntualmente delineata nell’atto introduttivo del giudizio, è inammissibile una impugnazione, quale quella in argomento, con cui il ricorrente miri a far dedurre una presunta illegittimità dell’azione amministrativa che non leda una sua specifica situazione giuridica soggettiva ma sia sorretta esclusivamente dalla volontà di ripristinare una legalità del tutto presuntivamente violata.
6.6. L’inammissibilità del ricorso non viene meno allorché si esamini la posizione giuridica del ricorrente sotto la diversa angolatura del candidato alle elezioni di cui trattasi.
Infatti, dalla lettura del verbale impugnato, emerge che il sig. Di Nunzio – oltre che elettore – è anche candidato alle elezioni del Com.it.es. di Bogotà. 
Di più: egli è il capolista della lista “Movimento Bunga Bunga”, l’unica lista presentata per le elezioni in argomento in concorrenza alla lista “Audax Italia”, compagine della cui mancata esclusione egli si duole con il presente contenzioso.
Anche da questa prospettiva è inevitabile concludere per l’inammissibilità del ricorso.
Infatti, come emerge dalla lettura del verbale in atti, nel corso della riunione della c.e.c., il rappresentante della lista “Movimento Bunga Bunga” – sig. Manuel Marra – pur avendo eccepito il presunto richiamo fascista contenuto nel contrassegno e nella denominazione della rivale lista “Audax Italia”, purtuttavia, al momento di deliberare in ordine all’ammissione di tale lista, ha concordato con l’ammissibilità del contrassegno, prestando così indiscutibile acquiescenza al provvedimento oggetto del presente gravame.
7. Conclusivamente, il ricorso in esame è inammissibile. 
Tuttavia, attesa la particolarità della questione, sussistono giusti motivi per disporre la compensazione delle spese di lite. 
P.Q.M.
Il Tribunale Amministrativo Regionale per il Lazio (Sezione Seconda Bis), definitivamente pronunciando sul ricorso, come in epigrafe proposto, lo dichiara inammissibile.
Spese compensate.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 14 gennaio 2022 con l'intervento dei magistrati:


Pietro Morabito,	Presidente
Michelangelo Francavilla,	Consigliere
Giuseppe Licheri,	Referendario, Estensore

Pietro Morabito,	Presidente
Michelangelo Francavilla,	Consigliere
Giuseppe Licheri,	Referendario, Estensore



IL SEGRETARIO
","Processo amministrativo – Ricorsi elettorali - Elezioni dei rappresentanti in seno ai Comitati per gli italiani all’estero – Rito elettorale - Esclusione. 

    Alle elezioni dei rappresentanti in seno ai Comitati per gli italiani all’estero (Com.it.es.), istituiti ai sensi della l. 23 dicembre 2003, n. 286, si applica il rito processuale ordinario e non quello elettorale (1). 
  
 
(1) Ha chiarito la Sezione che il rito disciplinato dagli artt. 129 e seguenti C.p.a. ha carattere eccezionale, ed  è applicabile esclusivamente alle controversie, nelle quali si faccia questione di interessi legittimi, riguardanti le operazioni elettorali ivi contemplate, ossia quelle relative alle elezioni per il rinnovo degli organi elettivi di comuni, province, regioni e all’elezione dei membri del Parlamento europeo spettanti all’Italia.
Ne consegue che il ricorso proposto avverso l’atto di ammissione di una lista alle elezioni dei Com.it.es. non è ammissibile ove sia stato promosso senza avvalersi dell’assistenza tecnica di un difensore.; e difatti, ai sensi dell’art. 22 C.p.a., costituisce principio generale del processo amministrativo l’indispensabilità della difesa tecnica, derogabile solo nelle controversie previste dall’art. 23 C.p.a. nelle quali la parte può stare in giudizio personalmente.
​​​​​​​Parimenti, il ricorso è inammissibile ove il ricorrente agisca in veste di cittadino elettore e non di candidato alle elezioni dei predetti Comitati, considerato che la c.d. “azione popolare” cui è legittimato, ai sensi dell’art. 130 C.p.a., qualsiasi cittadino avverso le operazioni elettorali per il rinnovo degli organi elettivi dell’ente cui egli appartiene, costituisce un’eccezionale deroga al principio secondo cui, nel processo amministrativo, l’impugnazione è consentita solo a coloro i quali vantino una posizione giuridica differenziata e qualificata nei confronti del provvedimento gravato.” ",Processo amministrativo
https://www.giustizia-amministrativa.it/web/guest/-/comunicazioni-del-cittadino-alla-pubblica-amministrazione-tramite-posta-elettronica-certificata,"
Comunicazioni del cittadino alla Pubblica amministrazione tramite posta elettronica certificata
","N. 00099/2022 REG.PROV.COLL.
N. 00313/2021 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Amministrativo Regionale per la  Sardegna
(Sezione Prima)
ha pronunciato la presente
SENTENZA
sul ricorso numero di registro generale 313 del 2021, proposto da Luciano Puddu, rappresentato e difeso dagli avvocati Giuseppe Scuglia e Luciano Cau, con domicilio digitale come da PEC da Registri di Giustizia e domicilio eletto presso lo studio Luciano Cau in Sanluri, via Ungaretti 2; 

contro
Comune di Villa Sant'Antonio, in persona del legale rappresentante pro tempore, rappresentato e difeso dall'avvocato Matilde Mura, con domicilio digitale come da PEC da Registri di Giustizia; 

per l'annullamento
- dell'Ordinanza n. 1 “Provvedimento interdittivo e ordinanza di demolizione” emessa dal Responsabile del Servizio Tecnico del Comune di Villa Sant'Antonio in data 27.01.2021 con riferimento alla pratica SUAPE prot. n. 4290 del 4.11.2020 presentata dal Sig. Luciano Puddu, avente ad oggetto la “Realizzazione di un tratto di muratura di recinzione lungo strada e tra proprietà private, previa demolizione di quella esistente e rimozione e nuova posa in opera di cancelli in ferro, ai sensi dell'art. 10, comma 10.2.3 delle direttive in materia di sportello unico per le attività produttive per l'edilizia (SUAPE)”; 
- di ogni altro atto presupposto, conseguente e comunque connesso

Visti il ricorso e i relativi allegati;
Visto l'atto di costituzione in giudizio del Comune di Villa Sant'Antonio;
Visti tutti gli atti della causa;
Relatore nell'udienza pubblica del giorno 7 dicembre 2021 la dott.ssa Silvia Piemonte e uditi per le parti i difensori come specificato nel verbale;
Ritenuto e considerato in fatto e diritto quanto segue.

FATTO e DIRITTO
1.Con l’atto introduttivo del giudizio il ricorrente impugna il provvedimento con il quale il Comune ha disposto la decadenza dalla dichiarazione autocertificativa unica (DUA) da lui presentata per la realizzazione della recinzione di un’area di sua proprietà e gli ha intimato al contempo il divieto di prosecuzione delle opere e l’immediata demolizione di quelle già eseguite.
1.1. Il ricorrente premette di aver presentato, in data 28 ottobre 2020, una DUA, ai sensi dell’art. 31, comma 4 della L.R. n. 24 del 2016, allo Sportello unico per le attività produttive e per l’attività edilizia (SUAPE) per l’esecuzione, su un’area di proprietà, degli interventi edilizi in questione e di aver iniziato i lavori una volta decorso il termine di trenta giorni previsto dalla normativa richiamata.
Tuttavia il Responsabile dell’Ufficio tecnico comunale in data 16 dicembre 2020 con preavviso di rigetto gli ha comunicato, ai sensi del punto 10.2.3 delle Direttive in materia di SUAPE, i motivi ostativi all’accoglimento della pratica.
Il ricorrente ha inviato, in riscontro alla comunicazione dei motivi ostativi, le proprie osservazioni in data 28.12.2020 all’indirizzo di posta elettronica certificata del Comune.
Ciò nonostante la pec non è pervenuta al Comune, come attestato dalla ricevuta di mancata consegna, in quanto la casella postale dell’Amministrazione risultava piena.
Il Comune ha quindi adottato il provvedimento, oggetto di gravame, con il quale, dando anche atto della mancanza di osservazioni da parte dell’interessato, ha confermato le motivazioni anticipate con il preavviso di rigetto e, dichiarata la decadenza dalla DUA, ha vietato la prosecuzione delle opere e intimato la demolizione di quelle già abusivamente realizzate.
1.2. Avverso il provvedimento impugnato il signor Puddu ha proposto diversi motivi di ricorso che saranno esaminati nella parte in diritto e ne ha chiesto quindi l’annullamento, con vittoria di spese.  
2. Si è costituito in giudizio il Comune di Villa Sant’Antonio per resistere al ricorso e con memoria del 30 aprile 2021 ha insistito per l’infondatezza del gravame.
3. All’esito della camera di consiglio del 5 maggio 2021 con ordinanza cautelare n. 106, ritenuta la sussistenza dei presupposti dell’invocata misura limitatamente all’ordine di demolizione delle opere già eseguite al fine di arrivare al giudizio di merito re adhuc integra, la domanda cautelare è stata accolta limitatamente alla parte dell’ordinanza che disponeva la demolizione delle opere già eseguite.
4. Con memoria del 6 novembre 2021 del ricorrente e con memoria di replica del 3 dicembre 2021 del Comune, le parti hanno insistito per le loro opposte ragioni.
5. All’udienza pubblica del 7 dicembre 2021 la causa è stata trattenuta in decisione.
6. Il ricorso è infondato e non merita accoglimento.
7. Dopo una ricostruzione della disciplina che regolamenta il procedimento presso lo Sportello unico (SUAPE) in base alla Legge regionale n. 26 del 2014 ed alle Linee guida di cui alla D.G.R. n. 49 del 2019, con il primo motivo di ricorso parte ricorrente sostiene che l’ordinanza gravata sarebbe illegittima per violazione dell’art. 10 bis della legge n. 241 del 1990, nella parte in cui dispone che: “(…) Qualora gli istanti abbiano presentato osservazioni, del loro eventuale mancato accoglimento il responsabile del procedimento o l’autorità competente sono tenuti a dare ragione nella motivazione del provvedimento finale di diniego indicando, se ve ne sono, i soli motivi ostativi ulteriori che sono conseguenza delle osservazioni”. 
Nel provvedimento impugnato difatti non si tiene conto delle osservazioni presentate dal ricorrente in riscontro alla comunicazione dei motivi ostativi ed anzi è detto erroneamente che nel termine stabilito l’istante non ha presentato alcun riscontro.
7.1. Sostiene, sempre il ricorrente, che avendo inviato tali osservazioni all’indirizzo pec del Comune a nulla rileverebbe la mancata consegna delle stesse per l’impossibilità derivante dalla saturazione della capienza massima della casella di posta elettronica, dovendosi arrestare l'onere di diligenza del privato cittadino all’invio della pec e dovendo al contrario essere esclusivo onere del titolare della casella di posta provvedere alla sua periodica manutenzione e svuotamento in modo che sia costantemente idonea alla ricezione di atti.
8. La tesi non può essere condivisa.
8.1. Si deve ricordare che la disciplina sull’utilizzo del domicilio digitale nelle comunicazioni con la pubblica Amministrazione è dettata dal D. Lgs. 7 marzo 2005 recante il “Codice dell’amministrazione digitale”.
In particolare vengono in rilievo, ai fini del presente giudizio, le disposizioni contenute negli articoli 6, 45 e 48 del richiamato Codice, le quali così prevedono: 
-art. 6, comma 1: “Le comunicazioni tramite i domicili digitali sono effettuate agli indirizzi inseriti negli elenchi di cui agli articoli 6-bis, 6-ter e 6-quater, o a quello eletto come domicilio speciale per determinati atti o affari ai sensi dell'articolo 3-bis, comma 4-quinquies. Le comunicazioni elettroniche trasmesse ad uno dei domicili digitali di cui all'articolo 3-bis producono, quanto al momento della spedizione e del ricevimento, gli stessi effetti giuridici delle comunicazioni a mezzo raccomandata con ricevuta di ritorno ed equivalgono alla notificazione per mezzo della posta salvo che la legge disponga diversamente. Le suddette comunicazioni si intendono spedite dal mittente se inviate al proprio gestore e si intendono consegnate se rese disponibili al domicilio digitale del destinatario, salva la prova che la mancata consegna sia dovuta a fatto non imputabile al destinatario medesimo. La data e l'ora di trasmissione e ricezione del documento informatico sono opponibili ai terzi se apposte in conformità alle Linee guida.”

-art. 45, comma 2: “Il documento informatico trasmesso per via telematica si intende spedito dal mittente se inviato al proprio gestore, e si intende consegnato al destinatario se reso disponibile all'indirizzo elettronico da questi dichiarato, nella casella di posta elettronica del destinatario messa a disposizione dal gestore.”
- art. 48: “1. La trasmissione telematica di comunicazioni che necessitano di una ricevuta di invio e di una ricevuta di consegna avviene mediante la posta elettronica certificata ai sensi del decreto del Presidente della Repubblica 11 febbraio 2005, n. 68, o mediante altre soluzioni tecnologiche individuate con le Linee guida.


2. La trasmissione del documento informatico per via telematica, effettuata ai sensi del comma 1, equivale, salvo che la legge disponga diversamente, alla notificazione per mezzo della posta.


3. La data e l'ora di trasmissione e di ricezione di un documento informatico trasmesso ai sensi del comma 1 sono opponibili ai terzi se conformi alle disposizioni di cui al decreto del Presidente della Repubblica 11 febbraio 2005, n. 68, ed alle relative regole tecniche, ovvero conformi alle Linee guida.”

8.2. Dunque, la trasmissione di un documento mediante posta elettronica certificata si realizza in più fasi: la spedizione, con riferimento alla quale assume rilevanza la ricevuta di accettazione da parte del gestore del mittente (ricevuta di invio) e la consegna al destinatario che è attestata dalla successiva ricevuta di consegna.
La normativa, come sopra richiamata, si preoccupa da un lato di tutelare il mittente considerando adempiuto da parte di costui l’onere di trasmissione con decorrenza dalla data e dall’ora dell’avvenuta accettazione del messaggio di posta da parte del proprio gestore (ricevuta di invio), dall’altro tutela il destinatario della comunicazione perché la consegna presuppone che il messaggio sia reso disponibile nella casella di posta elettronica del destinatario (ricevuta di consegna).
8.3. La comunicazione spedita con pec si intende quindi consegnata se è resa disponibile al domicilio digitale del destinatario, “salva la prova che la mancata consegna sia dovuta a fatto non imputabile al destinatario medesimo”.
Il documento informatico si intende pertanto consegnato al destinatario quando la pec del destinatario ha generato la ricevuta di consegna ed anche nel caso in cui la consegna non sia potuta avvenire per causa imputabile al destinatario. Tale previsione è di particolare importanza per il caso in cui la comunicazione debba essere trasmessa all’amministrazione entro un determinato termine.
8.4. La consegna di cui al richiamato art. 6 presuppone peraltro, soprattutto nell’attività procedimentale, che il soggetto destinatario della comunicazione sia stato messo nella condizione di conoscerne effettivamente il contenuto, ossia che la stessa gli sia stata resa disponibile.
Mentre, quando la spedizione con pec non va a buon fine e il mittente riceve un messaggio di mancata consegna generata dal sistema, è escluso a priori che la comunicazione sia pervenuta nella sfera di conoscibilità del destinatario, il quale può restare peraltro completamente ignaro anche dell’impossibilità di recapitargli la pec.
8.5. Sussiste pertanto una netta distinzione da questo punto di vista tra il sistema delle comunicazioni elettroniche tramite pec e il sistema postale cartaceo, poiché diversamente da quanto avviene con le comunicazioni a mezzo raccomandata dove l’operatore rilascia al destinatario una ricevuta con la quale non solo si rende possibile il ritiro della posta in un momento successivo, ma soprattutto si pone il destinatario nella condizione di sapere che vi è una comunicazione a lui rivolta e che è suo onere attivarsi per ritirarla, nelle trasmissioni mediante pec è esclusivamente il mittente che riceve la comunicazione della mancata consegna, mentre il destinatario ne resta all’oscuro e soprattutto non ha alcun modo per recuperare la comunicazione non recapitatagli dal sistema se il mittente non provvede ad inviargliela di nuovo.
8.6. In relazione alle conseguenze che possono prodursi nei casi in cui la comunicazione non sia stata effettivamente recapitata all’amministrazione e debba invece, per produrre i suoi effetti, giungere effettivamente nella disponibilità dell’amministrazione, come nel caso in esame nel quale l’interessato ha presentato le sue osservazioni al preavviso di provvedimento negativo dell’amministrazione (ai sensi dell’art. 10 bis della legge n. 241 del 1990), la citata disposizione sulla (mancata) avvenuta consegna per causa imputabile al destinatario può avere quindi rilievo ai soli fini della prova del rispetto dei termini, ma non anche sulla valutazione della legittimità della successiva azione dell’amministrazione.
9. Ciò premesso, nel caso di specie, il ricorrente, pur avendo ricevuto il messaggio del gestore della posta elettronica che gli comunicava la mancata consegna all’Amministrazione delle osservazioni da lui inviate e dunque pur avendo avuto piena contezza dell’impossibilità per l’Amministrazione di conoscerne il contenuto, non si è ulteriormente attivato per mettere nella effettiva disponibilità dell’Amministrazione le sue osservazioni, salvo successivamente dolersi, in questa sede, della negata possibilità di integrare e chiarire le mancanze progettuali contestate dall’Amministrazione.
Ma la parte ricorrente, usando l’ordinaria diligenza, ben avrebbe potuto rendersi conto che la PEC da lui inviata al Comune, in risposta al preavviso di provvedimento negativo, non era stata ricevuta dallo stesso Comune (che aveva la casella di posta piena) e ben avrebbe potuto provvedere ad un nuovo successivo invio delle sue osservazioni sempre a mezzo PEC o avrebbe potuto pure consegnare le stesse a mano agli uffici, viste le piccole dimensioni del Comune di Villa Sant'Antonio, avendo interesse che l’amministrazione le potesse valutare.
Peraltro il Comune ha emesso il provvedimento interdittivo impugnato il 27 gennaio 2021, circa un mese dopo l’invio delle contestate osservazioni in data 28 dicembre 2020.
9.1. Se è vero, quindi, che a norma dell’art. 3 del richiamato Codice dell’Amministrazione digitale sussiste un diritto dei cittadini all’uso delle tecnologie telematiche nelle comunicazioni con le pubbliche Amministrazioni, a fronte del quale vi è dunque un dovere di queste ultime di consentire che tale uso sia effettivamente garantito adottando tutti i comportamenti necessari, tra cui la cura della casella di posta elettronica onde evitare che risulti piena, è altresì vero che la violazione di tali doveri, come è nel caso di specie, non può comportare, almeno in assenza di una espressa previsione di legge, una presunzione di conoscenza del contenuto di documenti che non erano pervenuti all’Amministrazione.
9.2. Ne consegue che, nel caso di specie, a prescindere dai motivi per i quali l’invio a mezzo pec non si era perfezionato con la consegna delle osservazioni trasmesse, comunque il ricorrente è incorso in una violazione dei canoni comportamentali della correttezza e della buona fede che permeano tutti i rapporti, anche quelli tra Amministrazione e cittadini, non essendo tra l’altro il re-invio delle osservazioni (sempre con Pec o con altra modalità sicura) un adempimento particolarmente gravoso. Infatti, così facendo (limitandosi cioè a ricevere la comunicazione di mancata consegna della pec senza tuttavia poi provvedere a re-inoltrare le osservazioni al Comune) ha dimostrato di non coltivare con la diligenza dovuta l’interesse, pure ribadito in questa sede, di poter superare i motivi ostativi comunicatigli mediante la produzione di integrazioni e chiarimenti.
9.3. Il motivo di doglianza non risulta pertanto fondato, non avendo l’Amministrazione mai ricevuto le osservazioni dell’odierno ricorrente sui motivi ostativi.
10. Peraltro la censura, nel giudizio in esame, non può ritenersi nemmeno rilevante.
Infatti, a prescindere dalla questione riguardante la mancata ricezione della pec recante le osservazioni sui motivi ostativi all’esecuzione dei lavori oggetto della DUA, comunque, per quanto sarà chiarito con riferimento all’esame degli altri motivi di ricorso, il Comune non avrebbe potuto consentire l’esecuzione dei lavori che erano stati oggetto della DUA (o almeno di una buona parte degli stessi) che necessitavano di altro titolo edilizio, nonché dell’autorizzazione paesaggistica (o comunque di autorizzazione paesaggistica semplificata).
Con la conseguenza che nella fattispecie deve ritenersi applicabile l’art. 21 octies della legge n. 241 del 1990 secondo il quale “non è annullabile il provvedimento adottato in violazione di norme sul procedimento o sulla forma degli atti qualora, per la natura vincolata del provvedimento, sia palese che il suo contenuto dispositivo non avrebbe potuto essere diverso da quello in concreto adottato”. 
10.1. Infatti, come questa Sezione ha già più volte affermato, anche dopo le modifiche che sono state apportate all’art. 21 octies della legge n. 241 del 1990 (da ultimo con l'art. 12, comma 1, lett. i), D.L. 16 luglio 2020, n. 76, convertito, con modificazioni, dalla L. 11 settembre 2020, n. 120), si deve ritenere che tra i vizi formali che non comportano l’annullabilità dell’atto impugnato rientri anche l’omissione del preavviso di rigetto quando, per la natura vincolata del provvedimento, il giudice rilevi che il provvedimento adottato non avrebbe potuto comunque essere diverso.
Può infatti ritenersi, operando una interpretazione della disposizione in questione coerente con il principio di economicità, di celerità e di efficienza dell’azione amministrativa, che l’omissione del preavviso di diniego non sia sempre viziante, e che in particolare tale omissione non è viziante in casi di determinazioni vincolate (TAR Sardegna, Sezione I, n. 620 del 24 agosto 2021, n. 578 del 5 agosto 2021).
11. Con i successivi motivi di doglianza (in particolare indicati ai nn. 3, 5, 6 e 7), parte ricorrente contesta in subordine la legittimità del provvedimento impugnato in quanto le motivazioni a supporto della decadenza dalla DUA sarebbero infondate o comunque sanabili mediante soccorso istruttorio.
Le doglianze possono essere trattate unitariamente poiché tra loro connesse.
11.1. In primo luogo parte ricorrente lamenta che le violazioni contestate dall’Amministrazione, non integrando alcuno dei casi tassativamente indicati come di irricevibilità in base al punto 8.4 delle Linee guida SUAPE di cui alla D.G.R. 49/2019, avrebbero potuto essere sanate attraverso l’attivazione obbligatoria del soccorso istruttorio di cui al punto 8.3 delle richiamate Direttive.
11.2. Ciò posto parte ricorrente passa in rassegna le diverse violazioni contestate onde sostenerne l’infondatezza o la sanabilità mediante integrazione istruttoria.
11.3. In particolare la qualificazione dell’intervento come di nuova costruzione, anziché come manutenzione ordinaria, sarebbe irrilevante e comunque errata. Irrilevante perché il procedimento attivato (autocertificazione a 30 giorni) è quello previsto per gli interventi sottoposti al rilascio del permesso di costruire.
11.4. Quanto alla contestazione (punto 2 dell’ordinanza avversata) relativa alla sostituzione del cancello nel Vico II Fontana Nuova (che ricade nel centro di prima e antica formazione), di cui si contesta la non esaustività ai fini della valutazione di compatibilità con i contenuti dell’Allegato A del DPR 31/2017, l’Amministrazione avrebbe dovuto, in applicazione del principio di leale collaborazione, richiedere un’integrazione documentale.
11.5. Le successive contestazioni sull’asserito non allineamento della recinzione rispetto a quanto previsto dalle norme attuative del PUC e quelle sulla eccessiva larghezza del cancello e sul contrasto con il passo carraio con l’art. 46 del regolamento di esecuzione del codice della strada, riguarderebbero tutti profili sanabili ed eventualmente “rimodulabili” in sede di soccorso istruttorio e di confronto con il privato.
11.6. In tale ottica le contestazioni di cui ai punti 7 e 8 dell’ordinanza relative alle discordanze grafiche risultanti dagli elaborati progettuali avrebbero anch’esso potuto essere sanate in sede istruttoria. 
11.7. Parimenti anche il rilievo secondo cui l’area costituirebbe una pertinenza di un’attività commerciale, avrebbe potuto essere agevolmente chiarito in sede di soccorso istruttorio, dimostrandosi che l’intervento proposto è autonomo e consiste nel solo rifacimento della recinzione dell’area di proprietà del ricorrente, risultando inconferente il richiamo alle norme del PUC che disciplinano le piccole attività artigianali in zona B2.
11.8. Parte ricorrente contesta inoltre (punto 5 dei motivi di ricorso) che l’intervento abbia qualificazione giuridica di nuova opera come definita dall’art. 3, comma 1 lett. b) della L. R. 23 del 1985, trattandosi di una mera recinzione con rampa di accesso e con demolizione del muro preesistente.
11.9. Infine (punti 6 e 7 dei motivi di ricorso) la motivazione del provvedimento gravato sarebbe generica ed irragionevole, così come generica e non puntuale, sarebbe il contrasto tra il passo carraio e il disposto dell’art. 46 del regolamento di esecuzione del codice della strada.
12. Anche tali doglianze risultano infondate.
12.1. Deve premettersi che il provvedimento gravato è sorretto da una pluralità di profili motivazionali, tanto da poter essere qualificato come pluri-motivato, conseguendone che l’interesse caducatorio del ricorrente potrebbe essere soddisfatto unicamente laddove i motivi di doglianza fossero tutti fondati travolgendo l’intero impianto motivazionale dell’ordinanza.
In essa si legge che “permangono le condizioni di irricevibilità della pratica per le seguenti motivazioni:


1. L’intervento non può avere qualificazione giuridica di manutenzione straordinaria, bensì di nuove opere come definite dall’art. 3, comma 1 lettera b) della L.R. 23/1983;


2. Per quanto riguarda la sostituzione del cancello nel vico II Fontana Nuova, ricadente all’interno del centro di antica e prima formazione, la pratica è carente degli elaborati fotografici dello stato attuale, simulazione dello stato futuro che riporti la tipologia esatta del cancello e il colore utilizzato, il tutto nel rispetto delle norme previste nel Piano Particolareggiato per il centro di antica e prima formazione. 


3. La recinzione sulla via Sant’Antonio Abate non rispetta l’allineamento esistente, le norme di attuazione del PUC, per la zona omogenea “B2” nella quale insiste l’area oggetto dell’intervento, stabiliscono che i nuovi allineamenti con arretramento sul filo strada sono fissati dal comune e la porzione di terreno risultante libera dovrà essere ceduta al comune come suolo pubblico. Trattandosi di tessuto urbano già definito, la cui strada risulta interna al centro di antica e prima formazione, l’arretramento non appare giustificato, pertanto la recinzione dovrà rispettare il confine sulla via pubblica. 


4. L’area oggetto di intervento è stata indicata quale pertinenza dell’attività artigianale gestita dai figli del Sig. Puddu Luciano, pertanto la pratica non può essere presentata da soggetto diverso benché genitore degli esercenti l’attività. 


5. Il Piano Urbanistico Comunale prevede che nella zona B2 “sono ammesse piccole attività artigianali, sempreché non siano pericolose, nocive o moleste e non creino intralcio alla circolazione”, l’espansione in ampliamento prevista, non parrebbe si configuri dal punto di vista urbanistico come piccola attività artigianale, ma rientrante nelle fattispecie realizzabili in altre zone specifiche.


6. La larghezza di 8,20 metri del cancello, appare eccessiva per l’accesso veicolare ad un’area in zona B2, ma rientra nelle fattispecie dei cancelli di attività produttive in zone specifiche quali zone artigianali e/o industriali, oltre al fatto che si trova a ridosso del centro di antica e prima formazione pertanto incompatibile con il contesto storico in cui risulta posizionato.


7. La realizzazione del passo passo carraio non rispetta il disposto dell’art. 46 del Regolamento di esecuzione e di attuazione del nuovo codice della strada (DPR n. 495/1992); 


8. Non è chiara quale sarà la sistemazione finale dell’area, vi sono delle discordanze tra la sezione dello stato attuale e quella dello stato di progetto;


9. Nella tavola grafica relativa alla situazione attuale, la planimetria indica le opere da realizzare e non quelle di fatto presenti.


10. I terrapieni artificiali e i relativi muri di contenimento devono essere considerati come costruzioni e di conseguenza devono rispettare le distanze minime nazionali in quanto le norme locali non possono derogare a quelle nazionali, possono solo prevedere distanze maggiori. Nel nostro caso specifico il PUC non prevede alcuna indicazione in merito pertanto, la distanza da considerare è quella prevista dal C.C. L’elaborato grafico relativo alle opere di progetto è carente delle quote sia planimetriche che altimetriche, in particolar modo non sono indicate le distanze dai confini e dalle costruzioni esistenti, non sono indicate le misure della rampa da realizzare (lunghezza e altezze) e dei pilastri.

12.2. Le motivazioni così espresse erano state anticipate e meglio esplicitate in taluni passaggi nella previa comunicazione ex art. 10 bis della legge n. 241 del 1990 del 16 dicembre 2020, che pertanto integra il provvedimento gravato e che rende palesemente infondate le censure di genericità riferite ai punti 6,7, 8 e 9 da parte del ricorrente.
Per quanto in realtà anche la stessa ordinanza sia chiara nel rendere palesi le ragioni della irricevibilità della DUA, la lettura combinata dei due provvedimenti consente di evidenziare le molteplici carenze e non conformità dell’intervento.
In particolare il Comune denuncia la mancanza nelle planimetrie allegate delle quote planimetriche e altimetriche, nonché l’assenza delle indicazioni delle distanze dai confini e dalle costruzioni esistenti e delle misure della rampa da realizzare e dei pilastri. 
Non risulta inoltre chiara la stessa sistemazione finale dell’area, essendovi discordanze tra la sezione dello stato attuale e quella dello stato di progetto. Nello stato attuale il muro di recinzione in pietra (da demolire), funge anche da sostegno della scarpata che si sviluppa dalla proprietà prospiciente verso l’area del Sig. Puddu, dislivello che, non essendo indicata la quota, seguendo le proporzioni del disegno potrebbe aggirarsi attorno a un metro (il terreno del Puddu quindi si trova a quota -1metro circa, rispetto al terreno confinante), nella sezione di progetto il terreno del Puddu risulta essere a quota superiore di 2,10 m rispetto al confinante, ciò farebbe presupporre un intervento di riempimento dell’area che però non è menzionata (punto 7 della comunicazione del 16 dicembre 2020).
Le stesse dimensioni del cancello e la sua struttura appaiono incompatibili con la destinazione urbanistica dell’area.
12.3. Si tratta di carenze rilevanti del progetto inviato al Comune che hanno natura sostanziale incidendo sulla qualificazione stessa dell’intervento e sulla portata dello stesso rispetto allo stato attuale dei luoghi in un’area che da un lato viene definita come di pertinenza dell’attività artigianale svolta dai figli del richiedente e dall’altro ricade nella zona B2 (in cui sono consentite “piccole attività artigianali che non siano pericolose, nocive o moleste e non creino intralcio alla circolazione”) ed è a ridosso del centro di antica e prima formazione.
12.4. Né tali carenze potevano essere risolte con il soccorso istruttorio tenuto conto che il soccorso istruttorio invocato da parte ricorrente è previsto dalle Linee guida (punto 8.3) solo per il caso di carenze di carattere formale e non già di verifica dell’effettiva conformità dell’intervento alle norme vigenti.
Ad ogni modo le integrazioni documentali che il ricorrente sostiene avrebbero potuto consentire il superamento dei motivi addotti dal Comune ben avrebbero potuto essere prodotte in sede di osservazioni ex art. 10 bis, avendo anche la comunicazione dei motivi ostativi la medesima funzione di garantire la partecipazione istruttoria del destinatario del provvedimento.
Ne consegue pertanto l’infondatezza del lamentato diniego del soccorso istruttorio.
12.5. Quanto poi alla sollevata illegittimità della qualificazione dell’intervento in termini di “nuova opera”, la quale appare logicamente e funzionalmente prioritaria rispetto anche alle valutazioni di non conformità effettuate dall’Amministrazione, la censura non può trovare accoglimento. 
Come affermato più volte dalla Giurisprudenza, deve ritenersi che “la realizzazione della recinzione non richieda un idoneo titolo edilizio solo in presenza di una trasformazione che, per l’utilizzo di materiale di scarso impatto visivo e per le dimensioni dell’intervento, non comporti un’apprezzabile alterazione ambientale, estetica e funzionale, con la conseguenza che la distinzione tra esercizio dello ius aedificandi ed esercizio dello ius excludendi alios va rintracciata nella verifica concreta delle caratteristiche del manufatto. In particolare, il permesso di costruire, mentre non è necessario per la mera recinzione con rete metallica sorretta da paletti di ferro o di legno senza muretto di sostegno, diventa indispensabile quando, come nel caso di specie, la recinzione è costituita da un muretto di sostegno in calcestruzzo con sovrastante struttura in ferro, così rientrando negli interventi di nuova costruzione” (cfr. ex multis Consiglio di Stato, Sez. VI, 19 dicembre 2019 n. 8600; TAR Puglia Bari, Sez. I, 9 luglio 2021 n. 1163, cfr., tra le altre, Tar Lazio, Roma, sez. II bis, 25 gennaio 2022 n. 833).
Nel caso di specie l’opera è destinata in modo stabile e permanente alla delimitazione dell’area, appare di consistenti dimensioni, rifinendo uno spazio molto ampio, è solidamente strutturata dovendo fungere anche da sostegno della scarpata e presentando un dislivello di cui non è indicata la quota, ma che “nella sezione di progetto il terreno del Puddu risulta essere a quota superiore di 2,10 m rispetto al confinante, ciò farebbe presupporre un intervento di riempimento dell’area”.
Ne discende una rilevante trasformazione dell’assetto urbanistico del territorio, rientrante come tale nel novero degli interventi di nuova costruzione, soggetta quindi a permesso di costruire e a ordinanza di demolizione ove posta in essere in assenza del permesso di costruire.
12.6 Il rigetto dei richiamati motivi rende non necessario l’esame degli ulteriori motivi di ricorso relativi alla fondatezza delle motivazioni del provvedimento gravato per carenza di interesse, atteso che l’eventuale accoglimento delle ulteriori censure non potrebbe comunque caducare il ridetto provvedimento, che resterebbe pur sempre legittimo nella parte in cui ha pronunziato l'irricevibilità della pratica per i segnalati motivi.
13. Posto dunque che la natura dell’intervento avrebbe richiesto il rilascio del permesso di costruire, non può trovare accoglimento neppure la doglianza di cui al punto 3 dei motivi di ricorso con cui il ricorrente lamenta il tardivo esercizio del potere di autotutela da parte dell’Amministrazione e la violazione dei termini di cui all’ all’art. 35, comma1 lett. b) della L. R. n. 24 del 2016.
Quest’ultima disposizione difatti fa riferimento ai termini entro cui le Amministrazioni debbono concludere le “verifiche” (almeno cinque giorni prima del decorso di sessanta giorni dal ricevimento della pratica da parte del SUAPE).
13.1. Nel caso di specie la pratica è stata ricevuta dall’Amministrazione in data 4 novembre 2020 e il 16 dicembre 2020 le verifiche risultavano concluse con l’invio all’interessato della comunicazione dei motivi ostativi, con l’assegnazione al destinatario del termine di dieci giorni per la presentazione delle osservazioni.
14. Si deve infine aggiungere che, sulla base delle disposizioni del Piano Particolareggiato approvato in adeguamento al Piano Paesistico Regionale, rientrando una parte dell’area oggetto dell’intervento nell’ambito del centro di prima formazione, sottoposto a tutela paesaggistica, non poteva comunque ritenersi formato alcun titolo edilizio essendo necessaria acquisire per i lavori anche l’autorizzazione paesaggistica (o comunque l’altra autorizzazione prevista per i lavori di minore consistenza da realizzarsi nel centro di prima formazione).
15. In conclusione il ricorso non può trovare accoglimento.
Stante la peculiarità della fattispecie, le spese di giudizio possono essere compensate tra le parti.
P.Q.M.
Il Tribunale Amministrativo Regionale per la Sardegna (Sezione Prima), definitivamente pronunciando sul ricorso, come in epigrafe proposto, lo rigetta.
Spese compensate.
Ordina che la presente sentenza sia eseguita dall'autorità amministrativa.
Così deciso in Cagliari nella camera di consiglio del giorno 7 dicembre 2021 con l'intervento dei magistrati:


Dante D'Alessio,	Presidente
Tito Aru,	Consigliere
Silvia Piemonte,	Referendario, Estensore

Dante D'Alessio,	Presidente
Tito Aru,	Consigliere
Silvia Piemonte,	Referendario, Estensore



IL SEGRETARIO
","Pubblica amministrazione – Comunicazioni – Pec inviate da cittadino – Obblighi della Pubblica amministrazione – Omissioni  Conseguenza. 
 
               La violazione dei doveri che incombono sulla Pubblica amministrazione di adottare i comportamenti necessari per consentire al cittadino le comunicazioni tramite posta elettronica certificata, onde evitare che risulti piena, non può comportare, almeno in assenza di una espressa previsione di legge, una presunzione di conoscenza del contenuto di documenti che non erano pervenuti all’Amministrazione (1).
 
(1) Ha chiarito la Sezione che la trasmissione di un documento mediante posta elettronica certificata si realizza in più fasi: la spedizione, con riferimento alla quale assume rilevanza la ricevuta di accettazione da parte del gestore del mittente (ricevuta di invio) e la consegna al destinatario che è attestata dalla successiva ricevuta di consegna. La normativa di cui al dal d.lgs. 7 marzo 2005 recante il “Codice dell’amministrazione digitale” (in particolare articoli  6, 45 e 48) si preoccupa da un lato di tutelare il mittente considerando adempiuto da parte di costui l’onere di trasmissione con decorrenza dalla data e dall’ora dell’avvenuta accettazione del messaggio di posta da parte del proprio gestore (ricevuta di invio), dall’altro tutela il destinatario della comunicazione perché la consegna presuppone che il messaggio sia ""reso disponibile"" nella casella di posta elettronica del destinatario (ricevuta di consegna), “salva la prova che la mancata consegna sia dovuta a fatto non imputabile al destinatario medesimo” (art. 6). 
La consegna di cui al richiamato art. 6 presuppone, soprattutto nell’attività procedimentale, che il soggetto destinatario della comunicazione sia stato messo nella condizione di conoscerne effettivamente il contenuto, ossia che la stessa gli sia stata resa disponibile. 
Mentre, quando la spedizione con pec non va a buon fine e il mittente riceve un messaggio di mancata consegna generata dal sistema, è escluso a priori che la comunicazione sia pervenuta nella sfera di conoscibilità del destinatario, il quale può restare peraltro completamente ignaro anche dell’impossibilità di recapitargli la pec, sussistendo al riguardo  una netta distinzione da questo punto di vista tra il sistema delle comunicazioni elettroniche tramite pec e il sistema postale cartaceo. 
Ha aggiunto il Tar che in relazione alle conseguenze che possono prodursi nei casi in cui la comunicazione non sia stata effettivamente recapitata all’amministrazione e debba invece, per produrre i suoi effetti, giungere effettivamente nella disponibilità dell’amministrazione, come nel caso in esame nel quale l’interessato ha presentato le sue osservazioni al preavviso di provvedimento negativo dell’amministrazione (ai sensi dell’art. 10 bis della legge n. 241 del 1990), la disposizione di cui all'art. 6 del Codice dell'amministrazione digitale sulla (mancata) avvenuta consegna per causa imputabile al destinatario può avere rilievo ai soli fini della prova del rispetto dei termini, ma non anche sulla valutazione della legittimità della successiva azione dell’amministrazione. 
Ha quindi concluso la sentenza che se è vero che a norma dell’art. 3 del richiamato Codice dell’Amministrazione digitale sussiste un diritto dei cittadini all’uso delle tecnologie telematiche nelle comunicazioni con le pubbliche Amministrazioni, a fronte del quale vi è dunque un dovere di queste ultime di consentire che tale uso sia effettivamente garantito adottando tutti i comportamenti necessari, tra cui la cura della casella di posta elettronica onde evitare che risulti piena, è altresì vero che la violazione di tali doveri, come è nel caso di specie, non può comportare, almeno in assenza di una espressa previsione di legge, una presunzione di conoscenza del contenuto di documenti che non erano pervenuti all’Amministrazione.
Il destinatario della comunicazione dei motivi ostativi che, a fronte della ricevuta di mancata consegna delle osservazioni trasmesse all'Amministrazione via pec, non provvede a re-inoltrarle incorre in una violazione dei canoni comportamentali della correttezza e della buona fede che permeano tutti i rapporti, anche quelli tra Amministrazione e cittadini, e dimostra di non coltivare con la diligenza dovuta l’interesse , pure ribadito in sede giudiziaria, di poter superare i motivi ostativi comunicatigli mediante la produzione di integrazioni e chiarimenti. ",Pubblica amministrazione
https://www.giustizia-amministrativa.it/web/guest/-/rettifica-della-graduatoria-di-un-concorso-pubblico,"
Rettifica della graduatoria di un concorso pubblico
","N. 03537/2020REG.PROV.COLL.
N. 05389/2010 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Seconda)
ha pronunciato la presente
SENTENZA
sul ricorso numero di registro generale 5389 del 2010, proposto dal Ministero dell’Economia e delle Finanze, in persona del Ministro pro tempore e dall’Agenzia delle Entrate, in persona del Direttore pro tempore, rappresentati e difesi ex lege dall’Avvocatura Generale dello Stato, domiciliataria in Roma, via dei Portoghesi, n. 12;

contro
il signor Antonio Ferrara, rappresentato e difeso dagli avvocati Paolo Carbone e Umberto Gentile, con domicilio eletto presso lo studio dell’avvocato Paolo Carbone in Roma, via del Pozzetto, n. 122; 

nei confronti
i signori Lucio De Chiara e Vittorio Serio, non costituiti in giudizio; 

per la riforma
della sentenza del Tribunale Amministrativo Regionale per la Campania, sezione staccata di Salerno (Sezione Prima), n. 2266/2009, resa tra le parti, concernente l’esclusione dalla partecipazione al corso-concorso per progressione verticale.

Visti il ricorso in appello e i relativi allegati;
Visto l'atto di costituzione in giudizio del signor Antonio Ferrara;
Visti tutti gli atti della causa;
Relatore nell'udienza pubblica del giorno 19 maggio 2020 il Cons. Antonella Manzione e dati per presenti, ai sensi dell’art. 84, comma 5, del decreto-legge 17 marzo 2020, n. 18, i difensori delle parti;
Ritenuto e considerato in fatto e diritto quanto segue.

FATTO
1.Con ricorso al T.A.R. per la Campania n.r.g.915/2006 l’odierno appellato impugnava la determina n. 7534 del 17 febbraio 2006 con la quale il Direttore regionale della Campania dell'Agenzia delle Entrate ha rettificato la graduatoria degli ammessi al percorso formativo interno alla procedura selettiva per il passaggio dalle categorie “B1”, “B2” e “B3” alla categoria “C1”, approvata con precedente provvedimento n. 52275 del 21 dicembre 2005. 
Il Tribunale adìto, con la sentenza n. 2266/2010 accoglieva il ricorso sull’assunto che un “atto di secondo grado”, quale la rettifica di una graduatoria, necessita di previa comunicazione di avvio del procedimento, salvo l’Amministrazione ne dimostri in giudizio l’inutilità, siccome previsto dall’art. 21 octies della l.7 agosto 1990, n. 241. La difesa erariale, invece, in particolare con memoria depositata il 18 marzo 2009, si sarebbe limitata a ribadire la legittimità della graduatoria originaria, nella quale il ricorrente si collocava utilmente, senza nulla aggiungere circa la ritenuta superfluità del suo apporto partecipativo alla definizione del provvedimento di rettifica, che ne ha determinato l’esclusione dal corso.   
2. Avverso tale sentenza hanno proposto appello il Ministero dell’Economia e delle Finanze e l’Agenzia delle Entrate: il contenuto necessitato del provvedimento impugnato, che ha soltanto  corretto alcuni errori materiali nel calcolo del punteggio dei titoli dei candidati, ha comportato l’ elevazione della soglia minima per l’ammissione, limitata ad un numero di posti stabiliti in percentuale su quelli messi a concorso, a punti 33,60, laddove l’interessato aveva riportato il punteggio di 33,40. 
3. Si è costituito in giudizio il signor Antonio Ferrara con memoria in controdeduzione per insistere nella reiezione dell’appello e nella conferma della sentenza di primo grado. 
4. Con ordinanza n. 3389 del 21 luglio 2010 della sez. IV, veniva rigettata l’istanza di sospensione della sentenza impugnata proposta incidentalmente dall’Amministrazione appellante. 
5. All’udienza del 19 maggio 2020 la causa è stata trattenuta in decisione con le modalità di cui all’art. 84, comma 5, del decreto-legge 17 marzo 2020, n. 18.
DIRITTO
6. Il Collegio ritiene l’appello fondato e come tale da accogliere, con conseguente riforma della sentenza impugnata. 
Risulta decisiva, al riguardo, la considerazione della natura del provvedimento di rettifica della graduatoria.  Il giudice di prime cure, dopo averlo ricondotto alla categoria degli “atti di secondo grado”, ha ritenuto per ciò solo applicabile la disciplina di cui al secondo alinea del comma 2 dell’art. 21 octies della l. 7 agosto 1990, n. 241, in forza del quale il provvedimento amministrativo non è annullabile per mancata comunicazione dell’avvio del procedimento solo qualora l’amministrazione dimostri in giudizio che il suo contenuto non avrebbe potuto essere diverso da quello in concreto adottato. Il che ad avviso del T.A.R. per la Campania non sarebbe avvenuto nel caso di specie. 
7. L’art. 21 octies, introdotto nella l. n. 241/1990 dalla novella attuata con l. 11 febbraio 2005, n. 15, prevede due distinte ipotesi di vizi formali o procedimentali inidonei a determinare l’annullabilità del provvedimento che ne è affetto: quella contemplata nel primo alinea del comma 2, riguarda gli atti a carattere vincolato, per i quali la mancata rispondenza al paradigma legislativo, non avendo alcuna incidenza sul contenuto dispositivo, che non avrebbe potuto comunque essere diverso, non comporta mai l’annullamento; quella dettata invece per lo specifico vizio procedurale rappresentato dalla mancata comunicazione di avvio del procedimento, richiede per la conservazione dell’atto, pure se discrezionale, un onere probatorio aggiuntivo a carico dell’amministrazione procedente circa l’inutilità del potenziale apporto collaborativo dell’interessato. Non si tratta, evidentemente, di modalità contrapposte di conformazione dell’atto del quale si è chiesta la caducazione, in ossequio a condivisibili esigenze di efficacia ed economia procedimentale. Il richiamo, cioè, all’omessa comunicazione di avvio del procedimento non costituisce una “specializzazione” alternativa, anche di disciplina, della più generica e generale “violazione di norme sul procedimento”, di cui al periodo precedente del comma in esame: esso ha inteso casomai estendere il principio di conservazione degli atti, pur se discrezionali, per economia generale, laddove in sede processuale si sia sostanzialmente rimediato a quello strappo alle regole partecipative che pure costituiscono un caposaldo della disciplina del procedimento amministrativo. Una volta, cioè, che l’Amministrazione sia stata costretta a confutare addirittura in giudizio la potenziale incidenza delle ragioni dell’interessato, non può non trovare comunque applicazione il principio riassunto nel noto brocardo utile
per inutile non vitiatur.

8. Nel caso di specie, dunque, il giudice di prime cure ha ritenuto l’atto potenzialmente suscettibile di essere modificato sotto il profilo contenutistico dall’apporto collaborativo/informativo del diretto interessato, sostanzialmente collegando al suo innegabile effetto negativo nella sfera giuridica del privato la necessaria applicazione delle previste garanzie partecipative. Essendo, cioè, la rettifica un atto “di secondo grado” idoneo a incidere «in senso eliminativo, sul vantaggio conseguito dal ricorrente per effetto del provvedimento rettificato», se ne rendeva doverosa la previa comunicazione di adozione al destinatario, salvo dimostrarne in concreto l’inutilità. Il che, rileva la Sezione, implica un’indebita commistione fra effetti e contenuto del provvedimento, laddove al contrario un atto vincolato, sebbene lesivo, non è mai annullabile se il suo contenuto dispositivo non avrebbe potuto essere diverso. 
9. Il provvedimento di rettifica della graduatoria di un concorso pubblico ha natura di atto di autotutela (cfr. T.A.R. Lazio – Roma, 13 dicembre 2010, n. 36323) e dunque ne è corretta la qualificazione come “di secondo grado” in quanto va ad incidere su un sottostante provvedimento. 
Esso, tuttavia, si caratterizza per il suo fondarsi su un errore che non attiene all’accertamento dei presupposti dell’agire dell’amministrazione, all’interpretazione della disciplina applicabile alla fattispecie, ovvero all’esercizio dell’eventuale discrezionalità; bensì consiste nella mera errata trasposizione nel provvedimento della volontà dell’amministrazione, per come risultante dallo stesso atto. Dati per presupposti, infatti, in quanto predeterminati dal bando, i criteri di valutazione dei titoli, l’Agenzia ne ha sbagliato la traduzione in punti, con ciò alterando l’ordine della graduatoria basata esclusivamente su tali conteggi. In presenza dell’allegazione di un errore materiale, nel senso ora indicato, ovvero in caso di sua autonoma individuazione, non poteva dunque esimersi dall’obbligo di accertare nel merito se effettivamente l’errore dedotto fosse riscontrabile ovvero comunque dal correggerlo, una volta rilevato. 
Tale obbligo discende, in particolare, dal fondamentale canone di buona fede, cui è informato l’ordinamento giuridico e al quale devono essere improntati non solo i rapporti tra i consociati – tenuti, ai sensi dell’art. 2 della Costituzione, al rispetto dei doveri inderogabili di solidarietà – ma anche e soprattutto la pubblica amministrazione, cui l’art. 97 della Costituzione impone di agire con imparzialità e in ossequio al principio del buon andamento.
D’altro canto, la mera correzione di errori materiali non implica, per sua natura, alcuna ponderazione di interessi, non essendo astrattamente configurabile un’esigenza pubblica alla conservazione di un atto a contenuto errato (sul punto cfr. T.A.R. Lazio, sez. II, 5 marzo 2020, n. 2990). 
I principi in questione sono a tal punto immanenti all’ordinamento giuridico che il legislatore impone persino al giudice di intervenire sui propri provvedimenti in presenza di un’istanza di correzione di errore materiale, senza che ciò determini alcuna violazione del divieto del ne bis in idem (cfr., per il processo amministrativo, l’art. 86 c.p.a.). Mutuando peraltro le risultanze giurisprudenziali cristallizzatesi proprio in ambito giudiziario, può affermarsi che sussistono gli estremi di un errore materiale quando ci si trovi di fronte ad «una inesattezza o svista accidentale rilevando una discrepanza tra la volontà del giudicante e la sua rappresentazione, chiaramente riconoscibile da chiunque e che è rilevabile dal contesto stesso dell’atto» (Cons. Stato, sez. III, 5 agosto 2011, n. 4695). 
10. Nel caso di specie non è in contestazione tra le parti che l’intervento apportato sulla graduatoria del concorso, limitata in tale fase alla sola valutazione dei titoli, abbia concretizzato un atto di rettifica: non si comprende pertanto quale avrebbe potuto essere il contributo impeditivo o modificativo del ricorrente in primo grado, stante che nel merito egli nulla dice al riguardo, non potendosi neppure dolere del proprio punteggio, rimasto invariato anche dopo la correzione di quelli altrui. 
La natura doverosa della rettifica, secondo quanto sopra chiarito, impone peraltro solo che la motivazione dia conto dell'errore di fatto commesso (T.A.R. Calabria, sez. II, 9 maggio 2014, n. 699): il che è avvenuto con il provvedimento impugnato, laddove, diversamente da quanto argomentato dall’appellato, si dà palesemente atto di aver agito in via necessitata per la sopravvenuta esigenza di «modificare le posizioni di alcuni candidati ai quali era stato attribuito, per mero errore materiale, un punteggio inferiore». D’altro canto, il  ristretto arco temporale intercorso tra l'approvazione della prima graduatoria (21 dicembre 2005) e la sua successiva rettifica consente di apprezzare l’unicità della procedura, sviluppatasi senza soluzione di continuità, rendendo superflua, oltre che ultronea, una motivazione aggiuntiva in ordine alla sussistenza di esigenze di interesse pubblico diverse ed ulteriori rispetto a quella del ripristino della legalità (Cons. Stato, sez. VI, 27 ottobre 2011, n. 5780; sez. IV, 15 maggio 2000, n. 2733; T.A.R. Campania, 23 luglio 2003, n. 9659).
11. Inquadrata dunque la rettifica che sia effettivamente tale nell’ambito di quei particolari provvedimenti di secondo grado connotati dall’avere tipicamente ad oggetto l’eliminazione di un errore materiale, gli eventuali vizi formali e/o procedurali dai quali essa risulti affetta non possono che ricadere nel paradigma automaticamente conformativo, anziché caducatorio, declinato nel primo alinea del comma 2 dell’art. 21 octies della l. n. 241/1990, senza che sia richiesta alcuna allegazione aggiuntiva da parte dell’Amministrazione procedente. La giurisprudenza di questo Consiglio di Stato ha al riguardo più volte evidenziato come l’inosservanza dell’obbligo di procedere all’avviso di avvio del procedimento amministrativo non determina l’annullamento dell’atto adottato laddove, secondo quanto previsto dal predetto art. 21 octies, il suo contenuto non avrebbe potuto essere diverso da quello adottato in concreto (ex plurimis, Cons. Stato, VI, 28 marzo 2019, n. 2064, nonché, con specifico riferimento ad un caso paradigmatico di atto destinato ad incidere negativamente nella sfera giuridica del destinatario, quale l’ordine di demolizione di un abuso edilizio, e tuttavia a contenuto necessitato, sez. IV, 26 maggio 2020, n. 3330). 
12. Ma anche a voler seguire la diversa opzione ermeneutica propugnata dal giudice di prime cure, senza peraltro chiarire come l’Agenzia avrebbe dovuto -rectius, potuto- provare l’inutilità del contributo partecipativo del ricorrente, salvo ribadire tautologicamente la necessità di correggere gli errori materiali riscontrati, non si addiviene comunque ad un diverso risultato di giudizio. 
Il compito imposto ad un’amministrazione dall’art. 21 bis, comma 2, della l. n. 241/1990, per salvare dall’annullamento il provvedimento, è dunque quello di dimostrare che anche se il privato pretermesso avesse partecipato al procedimento allegando fatti e argomenti, tale partecipazione non sarebbe stata significativa in quanto non avrebbe ragionevolmente condotto ad una decisione diversa. Non potendosi tuttavia certo pretendere che essa prevenga qualsivoglia allegazione e argomentazione che sarebbe potuta provenire dal ricorrente per dimostrarne l’irrilevanza, la prova che il provvedimento sarebbe stato diverso non può che essere fornita in relazione ai fatti e agli argomenti che il privato lamenta non essere stati presi in considerazione a causa della sua mancata partecipazione. In concreto, quindi, è quest’ultimo che deve circoscrivere in qualche modo la valutazione dell’amministrazione, portando in giudizio le argomentazioni che avrebbe veicolato nel procedimento ove gliene fosse stata data l’opportunità, così da consentire alla controparte di dimostrare, ove possibile, la legittimità sostanziale del provvedimento, ragionevole e accettabile nonostante le prospettazioni di parte avversa al punto da comportare da parte del giudice la valutazione in concreto che la riedizione del potere che conseguirebbe all’annullamento dell’atto, pur rispettosa delle omesse garanzie procedurali, si rivelerebbe comunque inutile in quanto  porterebbe allo stesso identico risultato. 
13. Nel caso di specie, invece, il ricorrente non contesta nulla di specifico all’Amministrazione, né chiarisce quali ipotetici errori essa abbia commesso nel rettificare i precedenti o, ancor prima, perché non li avrebbe dovuti rettificare: limitandosi a lamentare il proprio mancato coinvolgimento, finisce, cioè, per renderne incomprensibile afferrarne le potenzialità. Né risulta di aiuto al riguardo la contestata lacuna motivazionale, come già detto sconfessata per tabulas non soltanto dal tenore letterale dell’atto impugnato, ma ancor prima dalla sua struttura, trattandosi della sostanziale approvazione di due elenchi nominativi (le graduatorie, appunto, rispettivamente degli ammessi e dei non ammessi) ordinati in ordine decrescente sulla base del punteggio conseguito. Risultavano pertanto di tutta evidenza i nominativi dei candidati per i quali la correzione aveva portato al raggiungimento della soglia minima di ammissione, in quanto collocati nei primi 336 posti, mentre il ricorrente, a seguito del loro inserimento, “slittava” al n. 405, dunque ben al di sotto della stessa. 
14. Solo per completezza, trattandosi di valutazione comunque assorbita nel merito, la Sezione non può esimersi dall’evidenziare un profilo di improcedibilità del ricorso di primo grado, cui ritiene di far cenno in quanto la mancanza di indicazioni da parte di ambo le parti sugli esiti finali della procedura non consente di valutare appieno la portata conformativa dell’odierna pronuncia. La peculiarità delle selezioni effettuate con la modalità del corso-concorso, come quella de qua, è data dalla segmentazione in fasi distinte, delle quali la prima, nel caso di specie solo per titoli, funzionale esclusivamente all’ammissione al corso; l’ultima, effettivamente valutativa, collocata al termine di tale percorso formativo. Ora, è innegabile, ritiene la Sezione, che la graduatoria degli ammessi al corso, seppure atto meramente endoprocedimentale, abbia una sua autonoma lesività, sia in quanto ostativa all’accesso alla fase successiva della procedura, a sua volta prodromica all’esame finale, sia ex se, venendo il candidato comunque privato di un’opportunità di arricchimento e qualificazione professionale. Ma affinché all’esito del corso gli potesse anche essere assicurato il bene della vita rappresentato dall’inquadramento al superiore livello “C”, si sarebbe resa necessaria la partecipazione al colloquio selettivo e, ancor più, il suo superamento, collocandosi utilmente nella graduatoria finale. Le eventuali illegittimità dell’esclusione dal corso, cioè, in quanto tappa intermedia della procedura, potevano certo riflettersi sull'atto di approvazione della graduatoria finale (di cui neppure si conosce l’esito), viziandolo (c.d. invalidità viziante), rimanendo tuttavia in piedi l’onere di impugnarlo, pur dopo aver fatto oggetto di gravame l’atto presupposto (cfr., ex multis, Cons. Stato, sez. III, 10 luglio 2019, n. 4858; sez. VI, 18 ottobre 2017, n. 4814, in riferimento alla mancata impugnazione dell’approvazione della graduatoria da parte di colui che si sia gravato contro la propria esclusione dal concorso). In definitiva, dall’annullamento dell'atto di esclusione dal corso -cui peraltro il ricorrente in primo grado ha potuto partecipare giusta la richiamata decisione cautelare- non avrebbe dovuto conseguire in capo all'interessato alcun concreto vantaggio, versando in condizione di inoppugnabilità quello conclusivo della procedura, il cui esito finale non è dato sapere in quanto estraneo alla rappresentazione dei fatti da parte di ambo le parti.   
15. Alla luce di quanto sopra, il Collegio ritiene che l’appello debba essere accolto, e conseguentemente, in riforma della sentenza del T.A.R. per la Campania n. 2266 del 15 maggio 2009, debba essere respinto il ricorso di primo grado n.r.g. 915/2006 e confermato il provvedimento prot. n. 7534 del 17 febbraio 2006 di rettifica della graduatoria già approvata con precedente determinazione 52275 del 21 dicembre 2005.  
16. La particolarità della controversia in relazione alla materia trattata induce a compensare le spese di entrambi i gradi di giudizio. 
P.Q.M.
Il Consiglio di Stato in sede giurisdizionale (Sezione Seconda), definitivamente pronunciando sull'appello, come in epigrafe proposto, lo accoglie e, per l’effetto, in riforma della sentenza del T.A.R. per la Campania n. 2266/2009, respinge il ricorso n.r.g. 915/2006 e conferma la validità della determina n. 2006/7534 del Direttore regionale dell’Agenzia delle Entrate. 
Spese del doppio grado compensate.
Ordina che la presente sentenza sia eseguita dall'autorità amministrativa.
Così deciso dalla Sezione Seconda del Consiglio di Stato con sede in Roma nella camera di consiglio del giorno 19 maggio 2020, tenutasi con modalità da remoto e con la contemporanea e continuativa presenza dei magistrati: 


Gianpiero Paolo Cirillo,	Presidente
Paolo Giovanni Nicolo' Lotti,	Consigliere
Giancarlo Luttazi,	Consigliere
Italo Volpe,	Consigliere
Antonella Manzione,	Consigliere, Estensore

Gianpiero Paolo Cirillo,	Presidente
Paolo Giovanni Nicolo' Lotti,	Consigliere
Giancarlo Luttazi,	Consigliere
Italo Volpe,	Consigliere
Antonella Manzione,	Consigliere, Estensore



IL SEGRETARIO
","Concorso – Graduatoria – Rettifica – Natura – Individuazione.
 
Procedimento amministrativo - Comunicazione di avvio – Omissione – Annullamento giurisdizionale – Limite.
 
          Il provvedimento di rettifica della graduatoria di un concorso pubblico ha natura di atto di autotutela, qualificabile pertanto come “di secondo grado” in quanto va ad incidere su un sottostante provvedimento; esso si fonda su un errore che non attiene all’accertamento dei presupposti dell’agire dell’amministrazione, all’interpretazione della disciplina applicabile alla fattispecie, ovvero all’esercizio dell’eventuale discrezionalità; consiste invece nella mera errata trasposizione nel provvedimento della volontà dell’amministrazione, per come risultante dallo stesso atto; la sua natura doverosa rende eventuali vizi formali o procedimentali, ivi compreso l’omesso inoltro della comunicazione di avvio del procedimento, irrilevanti ai sensi dell’art. 21 octies, primo alinea, l. n. 241 del 1990 (1).
 
          L’art. 21 octies, comma 2, l. n. 241 del 1990 contempla due distinte ipotesi di salvaguardia del provvedimento affetto da vizi formali; in caso di omessa comunicazione di avvio del procedimento, in particolare, ove l’atto non abbia contenuto necessitato l’Amministrazione è chiamata a dimostrare in giudizio che lo stesso non avrebbe potuto essere diverso da quello adottato in concreto; tale prova, tuttavia, non ha carattere illimitato, estendendosi a qualsivoglia allegazione e argomentazione che sarebbe potuta provenire dal ricorrente; è infatti il privato che deve portare in giudizio le argomentazioni che avrebbe veicolato nel procedimento, onde consentire all’Amministrazione di dimostrarne l’irrilevanza ai fini degli esiti dello stesso (2).
 
(1) La Sezione ha affrontato il problema della natura delle rettifica di una graduatoria concorsuale, ove effettivamente dipendente dalla necessità di eliminare un errore materiale nell’attribuzione del punteggio dei titoli. La qualifica di atto “di secondo grado”, espressione di autotutela, ne rende doverosa l’adozione, discendendo la stessa dal fondamentale canone di buona fede, cui è informato l’ordinamento giuridico e al quale devono essere improntati i rapporti tra i consociati e la stessa pubblica amministrazione, cui l’art. 97 Cost. impone di agire con imparzialità e in ossequio al principio del buon andamento. Ciò implica che eventuali violazioni di norme sul procedimento o sulla forma rientrino nella disciplina di cui al primo alinea del comma 2 dell’art. 21, l. n. 241 del 1990, e non di cui al secondo alinea, senza cioè che si renda necessaria una qualche allegazione probatoria aggiuntiva da parte della amministrazione procedente. Tale affermazione si apprezza ancor più quando l’arco temporale intercorso tra l'approvazione della prima graduatoria e la sua successiva rettifica è ristretto, evidenziandosi l’unicità della procedura, sviluppatasi senza soluzione di continuità. In tali ipotesi, una volta esplicitata l’esistenza dell’errore materiale, non si rende necessaria una motivazione aggiuntiva in ordine alla sussistenza di esigenze di interesse pubblico diverse ed ulteriori rispetto a quella del ripristino della legalità (Cons. St., sez. VI, 27 ottobre 2011, n. 5780; id., sez. IV, 15 maggio 2000, n. 2733).
 
(2) Quando trova applicazione la disciplina di cui al secondo alinea del comma 2 dell’art. 21 octies, l. n. 241 del 1990, l’Amministrazione deve dimostrare che anche se il privato pretermesso avesse partecipato al procedimento allegando fatti e argomenti, tale partecipazione non sarebbe stata significativa in quanto non avrebbe ragionevolmente condotto ad una decisione diversa. Non potendosi tuttavia pretendere che essa prevenga qualsivoglia allegazione e argomentazione che sarebbe potuta provenire dal ricorrente per dimostrarne l’irrilevanza, la prova che il provvedimento sarebbe stato diverso non può che essere fornita in relazione ai fatti e agli argomenti che il privato lamenta non essere stati presi in considerazione a causa della sua mancata partecipazione. In concreto, quindi, è quest’ultimo che deve circoscrivere in qualche modo la valutazione dell’amministrazione, portando in giudizio le argomentazioni che avrebbe veicolato nel procedimento ove gliene fosse stata data l’opportunità, così da consentire alla controparte di dimostrare, ove possibile, la legittimità sostanziale del provvedimento, ragionevole e accettabile nonostante le prospettazioni di parte avversa al punto da comportare da parte del giudice la valutazione in concreto che la riedizione del potere che conseguirebbe all’annullamento dell’atto, pur rispettosa delle omesse garanzie procedurali, si rivelerebbe comunque inutile in quanto porterebbe allo stesso identico risultato.",Concorso
https://www.giustizia-amministrativa.it/web/guest/-/esclusione-dal-ramo-core-della-partecipazione-di-condotte-legate-al-mose-commissariamento-ex-art.-32-comma-1-lett.-b-d.l.-n.-90-del-2020-e-contratto-s,"
Esclusione dal ""ramo core"" della partecipazione di Condotte legate al Mose -  Commissariamento ex art. 32, comma 1, lett. b), d.l. n. 90 del 2020 e contratto stipulato da un consorzio
","N. 05383/2021REG.PROV.COLL.
N. 05163/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Sesta)
ha pronunciato la presente
SENTENZA
sul ricorso numero di registro generale 5163 del 2020, proposto da Consorzio Venezia Nuova e Comar Scarl, in persona del commissario pro tempore, rappresentati e difesi dagli avvocati Giuseppe Lo Pinto e Fabio Cintioli, con domicilio digitale come da PEC da Registri di Giustizia e domicilio eletto presso lo studio del secondo di essi in Roma, via Vittoria Colonna, 32; 

contro
Ministero dello Sviluppo Economico, in persona del Ministro pro tempore, rappresentato e difeso dall'Avvocatura generale dello Stato, presso i cui uffici è domiciliato in Roma, via dei Portoghesi, 12; Società Italiana per Condotte d'Acqua S.p.A. in amministrazione straordinaria, in persona dei commissari pro tempore, rappresentata e difesa dall'avvocato Aristide Police, con domicilio eletto presso il suo studio in Roma, viale Liegi, 32; 

nei confronti
Presidenza del Consiglio dei Ministri, Ministero delle Infrastrutture e dei Trasporti, Ministero dell'Interno, Utg, Prefettura di Roma, Anac – Autorità Nazionale Anticorruzione, Kostruttiva Soc. Coop. P.A., Stone Società Cooperativa, Impresa di Costruzioni Ing. E. Mantovani S.p.A., Grandi Lavori Fincosit S.p.A., Astaldi S.p.A. non costituiti in giudizio; 

per la riforma
della sentenza del Tribunale Amministrativo Regionale per il Lazio (Sezione Terza) n. 3102/2020, resa tra le parti, concernente il decreto del 23.4.2019 con cui il Ministero per lo sviluppo economico ha approvato il programma di cessione dei complessi aziendali presentato dalla società italiana per Condotte d’Acqua, nella parte relativa alla realizzazione del sistema Mo.S.E.

Visti il ricorso in appello e i relativi allegati;
Visti gli atti di costituzione in giudizio del Ministero dello Sviluppo Economico e della Società Italiana per Condotte d'Acqua S.p.A.;
Vista l’ordinanza, con cui è stata respinta la domanda cautelare, n. 5533/2020;
Vista l’ordinanza istruttoria n. 2202/2021;
Visti tutti gli atti della causa;
Relatore nell'udienza pubblica del giorno 8 luglio 2021 il cons. Hadrian Simonetti, uditi per le parti gli avvocati Fabio Cintioli e Filippo Degni, il secondo in sostituzione per delega dell’avvocato Aristide Police, in collegamento da remoto, ai sensi dell’art. 4, comma 1, del decreto legge 30 aprile 2020, n. 28, convertito, con modificazioni, dalla legge 25 giugno 2020, n. 70, e dell’art. 25 del decreto legge 28 ottobre 2020, n. 137, convertito, con modificazioni, dalla legge 18 dicembre 2020, n. 176, attraverso videoconferenza con l’utilizzo di piattaforma “Microsoft Teams” come previsto dalla circolare del Segretario Generale della Giustizia Amministrativa 13 marzo 2020, n. 6305;
Ritenuto e considerato in fatto e diritto quanto segue.

FATTO e DIRITTO
1. Il Consorzio Venezia Nuova (nel prosieguo anche solo Consorzio o CVN), costituito nel 1982, e la Comar scarl sono soggetti incaricati della realizzazione degli interventi previsti dalla convenzione quadro n. 7191 del 1991 per la salvaguardia della laguna di Venezia e la realizzazione del sistema Mo.S.E., e, a seguito dei noti fatti di cronaca emersi nel 2014, sono stati assoggettati alla fine di quello stesso anno alla misura prefettizia di cui all’art. 32 del d.l. 90 del 2014.
Al Consorzio e alla Comar partecipava sino al 2019, tra gli altri consorziati, la società italiana per Condotte d’Acqua s.p.a., in amministrazione straordinaria.
In data 5.3.2019 i commissari straordinari di Condotte hanno comunicato a quelli del Consorzio Venezia e della Comar il recesso ai sensi dell’art. 50 del d.lgs. 270/1999.
2. Gli amministratori del Consorzio e della Comar, assumendo l’inefficacia dell’atto di recesso hanno chiesto al Ministero dello sviluppo economico di salvaguardare l’interesse pubblico volto alla realizzazione dei contratti commissariati ai sensi dell’art. 32 ed hanno impugnato l’atto di tale Ministero, del 23.4.2019, recante l’approvazione ai sensi dell’art. 57 del d.lgs. 270/1999 del programma di cessione dei complessi aziendali di Condotte ed altre società del gruppo, nella parte in cui individua nel “ramo non core” la realizzazione del Mo.S.E. e prevede lo scioglimento dal Consorzio Venezia Nuova.
A fondamento del ricorso, con cui hanno chiesto l’annullamento del decreto di approvazione nella parte di interesse, hanno dedotto diversi motivi incentrati il primo sulla violazione dell’art. 32 del d.l. 90/2014 assumendo che il commissariamento del Consorzio e di Comar abbia effetti anche nei confronti delle imprese consorziate che non potrebbero  sciogliersi dai contratti ancora in corso, richiamando la delibera Anac n. 497 del 10.5.2017 e quanto al rapporto consortile nei suoi termini generali le sentenze del Consiglio di Stato nn. 5563 e 5569 del 2017 nonché il parere 1567/2018; i restanti motivi sulla violazione in più punti del citato d.lgs. 270/1999, sull’eccesso di potere e sul difetto di motivazione, sottolineando come il decreto non rechi alcuna indicazione quanto ai presupposti e alle ragioni a fondamento dell’approvazione.
3. Il Tar, con la sentenza 3102/2020, riconosciuta la propria giurisdizione e ricostruita la natura e la funzione del commissariamento ex art. 32, quale misura ad contractum, ha respinto il ricorso sul fondamentale rilievo che tale misura esplichi i suoi effetti solamente nei confronti delle parti in senso stretto del contratto “commissariato”, quindi della sola impresa incaricata dell’esecuzione dell’appalto o comunque del contratto pubblico, senza che possa rilevare la natura consortile di tale impresa. Quanto alla scelta di inserire nel ramo non core la commessa in questione, riconosciutane la natura ampiamente discrezionale, il Tar l’ha giudicata esente da travisamento o illogicità manifesta, alla luce della grave situazione finanziaria di Condotte e del carattere non remunerativo della commessa in questione.
4. Avverso la sentenza è proposto il presente appello, deducendone l’erroneità, anche nella lettura data della misura di cui all’art. 32 e nella mancata considerazione della natura del consorzio “puro”, riproponendo gli originari motivi disattesi dal Tar.
Si è costituito il Ministero, replicando con articolata memoria con cui, in particolare, evidenzia le ragioni poste a fondamento della scelta di non ricomprendere all’interno del ramo core le attività relative al Mo.S.E., che sarebbero legate tra l’altro ai numerosi contenziosi in essere e al rischio di soccombenza in essi.
Si è costituita la società Condotte, replicando con ampie memorie e chiedendo la conferma della sentenza di primo grado.
Respinta la domanda cautelare, disposta istruttoria per acquisire dal Ministero nella versione integrale il programma di cessione redatto dai commissari di Condotte nonché il parere del comitato di sorveglianza, all’udienza pubblica dell’8.7.2021, in vista della quale le parti hanno depositato memorie illustrative, la causa è passata in decisione.
5. Il Collegio osserva preliminarmente come la presente controversia abbia ad oggetto il decreto del Ministero per lo sviluppo economico recante l’autorizzazione all’esecuzione del programma di cessione dei complessi aziendali relativi alla società italiana Condotte d’Acqua (nel prosieguo semplicemente “Condotte”), con particolare riferimento alla partecipazione ai lavori del Progetto Mose.
5.1. L’osservazione si rende utile, sebbene non più ai fini della giurisdizione, che il Tar ha riconosciuto come propria anche alla luce delle precisazioni sul punto rese dalla stessa parte ricorrente in primo grado (e che in appello non è contestata), per definire nel merito il perimetro esatto della domanda di annullamento proposta: domanda che non ha (e non potrebbe avere, in questa sede) ad oggetto né l’atto di recesso dal Consorzio Italvenezia comunicato da Condotte il 5.3.2019, né il programma di cessione dei complessi aziendali di Condotte.
5.2. Non di meno, nell’impostazione, almeno originaria, della difesa di parte appellante del recesso e del programma si discute e si controverte comunque, per quanto indirettamente e attraverso, per così dire, l’impugnazione e la contestazione dell’atto di approvazione ministeriale.
5.2.1. Quanto al recesso, assumendo la sua incompatibilità con lo strumento del commissariamento ex art. 32 del d.l. 90/2014, ma invero senza esplicitare come una simile incompatibilità, ove davvero vi fosse, si rifletterebbe sulla legittimità dell’approvazione ministeriale.
5.2.2. Quanto al programma, sostenendo che il Ministero non ne avrebbe verificato sul piano istruttorio i presupposti e le ragioni, come dimostrerebbe la scarna motivazione del decreto.
5.3. All’indomani dell’istruttoria disposta dalla Sezione e della produzione in giudizio da parte del Ministero del programma delle cessioni senza più gli omissis, le difese di parte appellante si sono andate concentrando soprattutto sui motivi terzo, quarto e quinto dell’appello, che più direttamente riguardano il momento pubblicistico della vicenda, coincidente con l’autorizzazione ministeriale nei suoi profili istruttori e motivazionali.
Nelle memorie finali la difesa appellante non è invece più tornata sui primi due motivi dell’appello che, entrambi, ruotano attorno all’ammissibilità e alla efficacia del recesso.
Ebbene, anche ammettendosi che non vi sia stata rinuncia, neppure implicita, a tali motivi (come parrebbe potersi ricavare dall’affermazione racchiusa alla fine di p. 3 della memoria del 28.4.2021), è vero tuttavia che la loro ribadita prospettazione poco si concilia con la “riperimetrazione” del giudizio effettuata dal Tar, nei termini di un giudizio demolitorio su di un atto amministrativo in cui si fa valere al fondo una posizione di interesse legittimo, e sulla quale si è registrata una generale acquiescenza. Laddove invece i primi due motivi si rivolgono frontalmente (ancora) a contestare un atto di natura privatistica adottato nel quadro di un rapporto negoziale tra soggetti di diritto privato, di cui nel decreto ministeriale non si fa richiamo ma, a tutto concedere, come ha rilevato la difesa di Condotte, sostanziale (e implicita) ratifica.
6. Ciò posto in rito, quegli stessi motivi sono comunque nel merito infondati, anche in considerazione del dato per cui l’appello si limita a riproporre le deduzioni già svolte con il ricorso introduttivo di primo grado, senza muovere critiche efficaci alla decisione del Tar che tali deduzioni ha motivatamente confutato.
Anche ad avviso di questo Collegio della misura commissariale di cui all’art. 32, comma 1, lett. b) è ragionevole e prudente dare un’interpretazione il più aderente possibile alla lettera della legge (che riferisce la misura “limitatamente alla completa esecuzione del contratto”), ribadendo come si tratti di una speciale forma di commissariamento riguardante soltanto il contratto pubblico, di cui si vuole garantire l’integrale esecuzione al riparo da ogni condizionamento ed evitare che nel frattempo utilità illecite siano percepite dal reo o da chi si reputa tale, e non anche la governance  dell’impresa, in ciò distinguendosi dalle misure di prevenzione patrimoniale disposte ai sensi del d.lgs. 159/2011 (v. Cons. St., III, n. 5564/2017, Cons. giust. amm. Sic., n. 180/2016, Tar Lazio, Roma, n. 243/2017).
In questa prospettiva, la tesi di parte appellante, per cui in caso di commissariamento del contratto pubblico stipulato da un consorzio il vincolo si estenderebbe automaticamente a tutte le sue consorziate, il che impedirebbe loro di sciogliersi, è priva di una base normativa sicura.
Né vale il richiamo ai precedenti del Consiglio di Stato citati nel ricorso di primo grado e nell’appello (le sentenze da 5563 a 5669 del 2017), che avevano ad oggetto la differente questione dell’accantonamento degli utili delle consorziate, e dove comunque si è ribadito pur sempre come “la pretesa di assoggettare alla misura di cui all’art. 32 cit. le imprese consorziate (…) appare di incerta applicabilità. Invero, le singole imprese consorziate non hanno con la pubblica amministrazione alcun rapporto, non rientrando in alcuna delle categorie indicate dalla norma per procedere al commissariamento in questione”; e in un altro passaggio della motivazione rimarcato inoltre che (il) “provvedimento prefettizio colpisce soltanto in via di fatto e indirettamente le imprese in questione (ossia le imprese consorziate), la cui posizione soggettiva va tutelata, semmai, dinanzi al giudice ordinario per tutte le questioni interne relative al rapporto tra le consorziate che hanno eseguito i lavori e il CVN” (Cons. St., III, n. 5563/2017).
L’autonomia e la distinzione, sul piano della soggettività giuridica, tra il CVN, in quanto consorzio con attività esterna ai sensi degli artt. 2612 e 2614 c.c., e le imprese consorziate che lo compongono, sono sottolineate anche dall’Anac nella richiamata delibera 10.5.2017, n. 497; come anche il dato per cui il consorzio rimane il solo interlocutore dell’amministrazione appaltante. 
Di contro l’affermazione per cui la misura commissariale di cui all’art. 32 estenderebbe i suoi effetti anche agli atti esecutivi della convenzione posti in essere dalle consorziate, avanzata peraltro con qualche margine di dubbio, è comunque riferita al tema (molto più) specifico ivi trattato concernente la legittimazione degli amministratori straordinari a gestire le riserve iscritte dalle consorziate esecutrici e a rappresentarle alla parte concedente.
7. Per concludere su tale articolato punto della controversia, il Collegio reputa che i primi due motivi dell’appello, per un verso, esulino dal perimetro di un giudizio impugnatorio avente ad oggetto l’atto di approvazione ministeriale, afferendo piuttosto a questioni interne tra il consorzio e le consorziate da risolvere semmai in altra sede; e, per altro verso, che siano comunque infondati nel merito non avendo fondamento normativo la tesi secondo cui la misura del commissariamento del contratto pubblico di cui è parte il consorzio estenderebbe i propri effetti nei confronti delle consorziate al punto da impedire loro di recedere dal consorzio medesimo.
8. Resta da esaminare il secondo corno della lite, sul quale si sono venute concentrando in appello le difese di parte ricorrente, che investe più direttamente l’atto ministeriale.
8.1. Di tale atto è dedotta l’illegittimità essenzialmente per carenza di istruttoria e di motivazione, assumendo che il Ministero, nell’autorizzare il programma di cessione dei complessi aziendali di Condotte, non avrebbe effettuato una reale ed effettiva ponderazione in ordine alla funzione e alla rilevanza strategica delle attività relative al MOSE.
8.2. Se questa è in estrema sintesi la linea di difensiva del Consorzio, il Collegio deve rilevare in premessa come il decreto ministeriale in questione sia un tipico atto autorizzatorio (che avendo ad oggetto a sua volta un atto sottostante – il programma  predisposto dai commissari straordinari -  può ricondursi alla tipologia delle approvazioni) in funzione di controllo, secondo parametri compositi di giudizio, ricomprendenti anche (se non soprattutto) l’opportunità e la discrezionalità di natura tecnica che però per quanto rileva in sede giurisdizionale possono essere censurate solo in caso di macroscopici vizi di legittimità ed irragionevolezza qui non sussistenti avendo l’organo commissariale ben evidenziato le ragioni della scelta legate alle prospettive di redditività del contratto e delle attività di esecuzione ( parametro alla luce del quale opera l’organo ministeriale ).
Né ci deve formare all’aspetto della sinteticità della motivazione dell’atto approvativo che per sua natura può essere motivato per relationem o succintamente.
L’art. 57, al comma 2, prevede peraltro che all’approvazione in forma espressa possa sostituirsi quella in forma tacita, ove il Ministero non si pronunci entro 90 giorni dalla presentazione del programma. Un effetto legalmente tipico che, se di sicuro non dispensa il Ministero dal condurre un’istruttoria attenta sul programma, chiaramente “sacrifica” invece la motivazione a fronte della certezza del rispetto dei tempi.
8.3. Su queste premesse di ordine più generale, si deve ora aggiungere nel caso di specie come l’istruzione probatoria disposta in appello abbia ulteriormente chiarito l’esistenza – di sicuro alla data di predisposizione del programma - di un nutrito e ragguardevole contenzioso implicante il Consorzio e suscettibile di impegnare la responsabilità anche di Condotte (v. pp. 43-45 del programma). A tale elemento si aggiunge la considerazione, evidenziata in più punti, delle difficoltà di varia natura che investono non da oggi la realizzazione del MOSE, il cui completamento, per quanto possa mancare poco dell’ultimo tratto finale, comunque non avverrà realisticamente (e nella migliore delle ipotesi) prima dell’anno prossimo.
Già alla luce di questi elementi (cui altri se ne potrebbero aggiungere, seguendo la lunga elencazione racchiusa nella memoria dell’Avvocatura del 7.6.2021, da p. 7 a p. 12, cui si fa rinvio), e tenuto conto della situazione di Condotte sottoposta ad amministrazione straordinaria e tenuta quindi a ricercare per definizione prospettive di recupero dell’equilibrio economico nelle forme e nei modi di cui all’art. 27 del d.lgs. 270/1999, scindendo attività strategiche e non , in una prospettiva tesa alla continuità aziendale di ciò che risulta conveniente e redditizio e di ciò che risulta prospetticamente più incerto,  non può dirsi irragionevole che le partecipazioni legate al Mose siano state valutate dai commissari come non remunerative e non meritevoli di essere incluse nel “ramo core” (v. altresì quanto si legge al principio di p. 43 del programma). 
Di questa valutazione, e della conseguente opzione, il Ministero, dotato di ampia discrezionalità sulla complessiva valutazione delle scelte di piano censurabili per irragionevolezza manifesta, esaminate le ragioni e considerato il parere del Comitato di sorveglianza, non poteva dirsi tenuto e ripercorrere analiticamente i singoli passaggi, sovrapponendo la propria all’altrui motivazione trattandosi di valutazioni di rischiosità opinabili ma ben motivate con riferimento alle circostanze prima richiamate. 
Più coerente con la veduta natura del decreto adottato deve ritenersi, infatti, il ricorso ad una motivazione essenzialmente per relationem, senza che dalla sintesi formale con cui è stata redatta possa ricavarsi per ciò solo il segno di un’istruttoria incompleta o perfino apparente. Laddove gli elementi sopra richiamati dimostrano piuttosto il contrario.
9. In conclusione, anche per questa parte l’appello è infondato e va respinto.
10. La parziale novità delle questioni dedotte e la loro complessità giustificano la compensazione delle spese anche dell’appello.


P.Q.M.
Il Consiglio di Stato in sede giurisdizionale (Sezione Sesta), definitivamente pronunciando sull'appello, lo respinge.
Spese compensate. 
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 8 luglio 2021 con l'intervento dei magistrati:


Giancarlo Montedoro,	Presidente
Hadrian Simonetti,	Consigliere, Estensore
Silvestro Maria Russo,	Consigliere
Luigi Massimiliano Tarantino,	Consigliere
Oreste Mario Caputo,	Consigliere

Giancarlo Montedoro,	Presidente
Hadrian Simonetti,	Consigliere, Estensore
Silvestro Maria Russo,	Consigliere
Luigi Massimiliano Tarantino,	Consigliere
Oreste Mario Caputo,	Consigliere



IL SEGRETARIO
","Contratti della Pubblica amministrazione – Esecuzione – Commissariamento ex art. 32, comma 1, lett. b), d.l. n. 90 del 2020 - Contratto stipulato da un consorzio – estensione del vincolo a tutte le consorziate – Esclusione. 
 
Contratti della Pubblica amministrazione – Esecuzione – Cessione dei complessi aziendali di Condotte s.p.a. - Partecipazioni legate al Mose - Esclusione dal ramo core - Legittimità.

 
       In caso di commissariamento ex art. 32, comma 1, lett. b), d.l. n. 90 del 2020 del contratto pubblico stipulato da un consorzio, il vincolo si estende automaticamente a tutte le sue consorziate, il che impedirebbe loro di sciogliersi  (1).

      E’ legittimo il decreto del Ministero dello sviluppo economico che, nell’autorizzare il programma di cessione dei complessi aziendali di Condotte s.p.a., sottoposta ad amministrazione straordinaria e tenuta quindi a ricercare per definizione prospettive di recupero dell’equilibrio economico nelle forme e nei modi di cui all’art. 27,  d.lgs. 270 del 1999, ha effettuato una reale ed effettiva ponderazione in ordine alla funzione e alla rilevanza strategica delle attività relative al Mose ed ha recepito la valutazione die commissari di considerare le partecipazioni legate al Mose come non remunerative e non meritevoli di essere incluse nel “ramo core” (2). ",Contratti della Pubblica amministrazione
https://www.giustizia-amministrativa.it/web/guest/-/liquidazione-onorario-al-difensore-della-parte-ammessa-al-patrocinio-a-spese-dello-stato,"
Liquidazione onorario al difensore della parte ammessa al patrocinio a spese dello Stato
","N. 00104/2019 REG.PROV.PRES.
N. 00159/2018
                REG.RIC.


REPUBBLICA ITALIANA
Tribunale Amministrativo Regionale per il  Molise
(Sezione Prima)
Il Presidente
ha pronunciato il presente

DECRETO

DECRETO
sul ricorso numero di registro generale 159 del 2018, proposto da Iolanda Parisi, rappresentato e difeso dall'avvocato Francesco Avv. Martino, con domicilio digitale come da PEC da Registri di Giustizia e domicilio eletto presso lo studio Avv. Francesco Martino in Campobasso, corso Mazzini 180; 

contro
Comune di Bojano, in persona del legale rappresentante pro tempore, rappresentato e difeso dall'avvocato Camillo Cancellario, con domicilio digitale come da PEC da Registri di Giustizia; 

nei confronti
Paiano Antonio Roberto non costituito in giudizio; 

per l'annullamento
previa sospensiva dell'ordinanza del Comune di Bojano (CB) - Settore III° Tecnico n° 6 in data 16/2/2018, avente ad oggetto la procedura per il rilascio di immobile sito in Bojano alla Via Massari n° 253, e notificata alla ricorrente in data 6/3/2018, e per l'annullamento di tutti gli atti presupposti, preparatori, connessi e consequenziali al provvedimento ivi impugnato.

Visti il ricorso e i relativi allegati;
Vista la richiesta di liquidazione delle competenze professionali depositata in data 8 gennaio 2019 – prot. n. 104 - dall’avvocato Francesco Martino, difensore di fiducia della sig.ra Iolanda Parisi - C.F. PRSLND83D47B519W, nel procedimento iscritto al n. 159/2018– definito con sentenza breve n. 603/18 del 12.10.18;
Rilevato che la suddetta è stata provvisoriamente ammessa al patrocinio a spese dello Stato come da verbale n.6 del 21 marzo 2018 della Commissione per il Patrocinio a Spese dello Stato;
Vista la nota dell’Agenzia delle Entrate – Direzione provinciale di Campobasso acquisita al prot. n. 1739 del 28 ottobre 2019, con la quale viene comunicato che i redditi della ricorrente e del suo nucleo familiare relativi agli anni d’imposta dal 2016 al 2018 “risultano inferiori al limite previsto del combinato disposto degli artt. 76 e 92 del D.P.R. n. 115/2002”;
Visto l’art. 130 bis, comma 1, del T.U. 30 maggio 2002, n. 115 Capo III -Patrocinio a spese dello Stato il quale prevede che: “Quando l'impugnazione, anche incidentale, è dichiarata inammissibile, al difensore non è liquidato alcun compenso”; 

Vista inoltre la sentenza n. 16/18 della Consulta che ha dichiarato non fondate le questioni di legittimità costituzionale dell’art. 106 del D.P.R. 115/2002 relativo al processo penale e trasposto nel processo amministrativo con l’introduzione (disposta dall'art. 15, comma 1, D.L. 4 ottobre 2018, n. 113, convertito, con modificazioni, dalla L. 1° dicembre 2018, n. 132) del citato articolo 130 bis nel suddetto D.P.R.;
Considerato che la Corte Costituzionale nella sentenza richiamata ha precisato, a proposito dell’art. 106 del D.P.R. 115/02, che “la citata norma che nega il compenso dell’avvocato quando il ricorso è inammissibile è volta a scoraggiare la proposizione, a spese dello Stato, di impugnazioni superflue, il cui esito di inammissibilità sia largamente prevedibile”;

Considerato infine che il ricorso, definito con sentenza breve n. 603/18 del 12.10.18, è stato dichiarato inammissibile, per difetto di giurisdizione, alla luce di una giurisprudenza consolidata e, dunque, con esito largamente prevedibile

P.Q.M.
respinge l’istanza di liquidazione del compenso.
Il presente decreto sarà eseguito dall'Amministrazione ed è depositato presso la Segreteria del Tribunale che provvederà a darne comunicazione alle parti.
Così deciso in Campobasso il giorno 17 dicembre 2019.





IL SEGRETARIO
","Processo amministrativo – Patrocinio a spese dello Stato – Compenso del difensore della parte ammessa al  patrocinio a spese dello Stato – Impugnazione dichiarata inammissibile – Non spewtta 
 
            Ai sensi dell’art. 130 bis, comma 1, t.u. 30 maggio 2002, n. 115, al difensore della parte ammessa al gratuito patrocinio non è liquidato alcun compenso ove il ricorso sia stato dichiarato inammissibile, per difetto di giurisdizione, alla luce di una giurisprudenza consolidata e, dunque, con esito largamente prevedibile (1).
 
(1) Il Tar ha richiamato preliminarmente l’art. 130 bis, comma 1, t.u. 30 maggio 2002, n. 115 Capo III -Patrocinio a spese dello Stato il quale prevede che: “Quando l'impugnazione, anche incidentale, è dichiarata inammissibile, al difensore non è liquidato alcun compenso”.
Il Tar ha aggiunto che la Corte Costituzionale nella sentenza n. 16 del 2018 ha precisato, a proposito dell’art. 106, d.P.R. n. 115 del 2002, relativo al processo penale e trasposto nel processo amministrativo con l’introduzione del citato art. 130 bis, che “la citata norma, che nega il compenso dell’avvocato quando il ricorso è inammissibile è volta a scoraggiare la proposizione, a spese dello Stato, di impugnazioni superflue, il cui esito di inammissibilità sia largamente prevedibile”.",Processo amministrativo
https://www.giustizia-amministrativa.it/web/guest/-/autorizzazione-all-igienista-dentale-ad-aprire-un-proprio-studio-senza-la-presenza-di-un-odontoiatra,"
Autorizzazione all’igienista dentale ad aprire un proprio studio senza la presenza di un odontoiatra
","N. 01703/2020REG.PROV.COLL.
N. 02250/2015 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Terza)
ha pronunciato la presente
SENTENZA
sul ricorso numero di registro generale 2250 del 2015, proposto da Zeno Melloni, rappresentato e difeso dall'avvocato Silvia Stefanelli, con domicilio eletto presso lo studio Marco De Fazi in Roma, via della Giuliana; 

contro
Comune di Pieve di Cento, Unione Reno Galliera , in persona del legale rappresentante pro tempore, rappresentati e difesi dagli avvocati Giacomo Matteoni, Alessandro Pratico', con domicilio eletto presso lo studio Alessandro Pratico' in Roma, Circonvallazione Trionfale 25; Azienda Usl di Bologna, in persona del legale rappresentante pro tempore, rappresentato e difeso dall'avvocato con domicilio eletto presso lo studio Maria Rosaria Russo Valentini in Roma, piazza Grazioli n. 5, in persona del legale rappresentante pro tempore, rappresentato e difeso dall'avvocato Arianna Cecutta, con domicilio digitale come da PEC da Registri di Giustizia e domicilio eletto presso il suo studio in Bologna, via Castiglione 29; 

nei confronti
Associazione Nazionale Dentisti Italiani (ANDI), rappresentata e difesa dagli avvocati Antonio Tigani Sava, Valentina Vaccaro, con domicilio eletto presso lo studio Bontempi Vaccaro Studio Legale Tigani Sava in Roma, via Adelaide Ristori 9; Federazione Nazionale Ordine Medici Chirurghi e Odontoiatri (FNOMCEO), rappresentata e difesa dall'avvocato Alessandro Ierardi, con domicilio eletto presso il suo studio in Roma, piazza dei Prati degli Strozzi, 21; Associazione Italiana Odontoiatri (AIO) non costituita in giudizio; 

e con l'intervento di
ad adiuvandum:U.N.I.D. - Unione Nazionale Igienisti Dentali, rappresentata e difesa dall'avvocato Luigi Cocchi, con domicilio eletto presso lo studio Micaela Cardillo in Roma, via Carlo Mirabella 6; Associazione Igienisti Dentali Italiani (AIDI), rappresentata e difesa dall'avvocato Andrea Stefanelli, con domicilio eletto presso lo studio Marco De Fazi in Roma, via della Giuliana; Idea Igienisti Dentali Associati, rappresentata e difesa dall'avvocato Carmine Ruggi, domiciliato presso la Segreteria del Consiglio di Stato in Roma, piazza Capo di Ferro 13; Co.N.A.P.S - Coordinamento Nazionale Associazione Professioni Sanitarie, rappresentato e difeso dall'avvocato Silvia Stefanelli, con domicilio digitale come da PEC da Registri di Giustizia; Commissione Albo Igienisti Dentali, rappresentata e difesa dall'avvocato Andrea Stefanelli, con domicilio digitale come da PEC da Registri di Giustizia e domicilio eletto presso lo studio Marco De Fazi in Roma, via della Giuliana, 44; 

per la riforma
della sentenza del Tribunale Amministrativo Regionale per l'Emilia Romagna (Sezione Seconda) n. 1061/2014, resa tra le parti, concernente diniego apertura studio di igienista dentale

Visti il ricorso in appello e i relativi allegati;
Visti gli atti di costituzione in giudizio del Comune di Pieve di Cento, Unione Reno Galliera, dell’Associazione Nazionale Dentisti Italiani (Andi), della Federazione Nazionale Ordine Medici Chirurghi e Odontoiatri (Fnomceo) e dell’Azienda Usl di Bologna;
Visti tutti gli atti della causa;
Relatore nell'udienza pubblica del giorno 13 febbraio 2020 il Cons. Giulio Veltri e uditi per le parti gli avvocati Silvia Stefanelli, Alessandro Praticò, Maria Rosaria Russo Valentini su delega dell'avvocato Arianna Cecutta, Tigani Sava Antonio e Alessandro Ierardi;
Ritenuto e considerato in fatto e diritto quanto segue.

FATTO
1.Il dott. Melloni, professionista laureato in igiene dentale, ha chiesto al TAR Emilia Romagna l’annullamento del provvedimento del 5/7/2013, con il quale il S.U.A.P. dell’Unione comunale Reno – Galliera, ha respinto la sua istanza di autorizzazione per l’apertura, in proprio, di uno studio di igienista dentale, nonché la nota di pari data con la quale l’Azienda U.S.L. di Bologna – Dipartimento di Prevenzione Sanità Pubblica – ha espresso parere negativo riguardo al rilascio dell’autorizzazione, ritenendo che “l’attività di cui trattasi debba espletarsi all’interno di strutture pubbliche o private autorizzate in base all’art. 8 ter del d.lgs 502/92…”.
2.A sostegno del ricorso il medesimo ha dedotto, con un primo ordine di censure, che tali atti si porrebbero in palese contrasto con la vigente normativa disciplinante l’attività professionale dell’igienista dentale, e, in particolare, con le seguenti disposizioni: a) l’art. 6, comma 3, del D. Lgs. n. 502 del 1992, che ha uniformato l’iter formativo di tutte le professioni dell’area sanitaria stabilendo per tutte le c.d. professioni sanitarie “ausiliarie o paramediche” di cui alla previgente normativa, l’obbligo di corsi universitari di durata triennale con conseguimento del relativo diploma universitario abilitante l’esercizio della professione e che prevede, inoltre, che il Ministro della Sanità individui, con proprio decreto, le figure professionali da formare ed i relativi profili; b) l’art. 1, L. n. 42 del 1999, ove si stabilisce che il campo proprio di attività e di responsabilità delle suddette professioni sanitarie sia determinato nei decreti ministeriali istitutivi dei relativi profili professionali; c) l’art. 1 D.M. Ministero Sanità n. 137 del 1999 – istitutivo del profilo professionale dell’igienista dentale; d) l’art. 3 della L. n. 251 del 2000, ove si inquadra l’igienista dentale tra le “professioni sanitarie tecnico –assistenziali”, stabilendo che tale categoria di professionisti svolge, con autonomia professionale, le procedure tecniche necessarie alla esecuzione delle attività indicate nei relativi decreti ministeriali. 
Secondo il ricorrente, dalla semplice lettura del riferito quadro normativo, si evincerebbe chiaramente che l’igienista dentale è abilitato – in forza del titolo di laurea e del percorso di studi svolto – ad esercitare in piena autonomia professionale tutte le attività indicate nel profilo professionale, ivi compresa l’ablazione del tartaro e la levigatura delle radici. 
2. Con un secondo ordine di censure il ricorrente ha contestato in radice che l’attività svolta dall’igienista dentale debba essere sottoposta ad autorizzazione di sorta, risultando del tutto indimostrato e comunque non motivato negli atti impugnati, che tale attività rientri tra quelle potenzialmente pericolose di cui all’art. 8 ter del D. Lgs. n. 502 del 1992 e della Direttiva Regione Emilia – Romagna n. 1156 del 2008.
3. Il TAR ha respinto il ricorso. Richiamato l’art. 1, comma 3 del D.M. n. 137 del 1999, a mente del quale “…l’igienista dentale è l’operatore sanitario che, in possesso del diploma universitario abilitante, svolge (in strutture pubbliche o private, in regime di dipendenza o libero professionale) compiti relativi alla prevenzione delle affezioni oro dentali su indicazione degli odontoiatri e dei medici chirurghi legittimati all’esercizio dell’odontaiatria”, il TAR ha innanzitutto focalizzato l’attenzione sulla locuzione “struttura (pubblica o privata)” espressamente utilizzata nella norma, e ha affermato che “secondo il dato letterale e, ulteriormente, secondo quanto chiarito dalla giurisprudenza del giudice civile e amministrativo sulla questione (vale a dire sulla differenza, sul piano logico giuridico, tra studio medico individuale e struttura sanitaria (in quei casi “la struttura” era un ambulatorio medico), il termine “struttura sanitaria” identifica un organismo aziendale organizzato in relazione alle molteplici risorse umane e materiali di cui dispone, nel quale prevale l’aspetto organizzativo su quello professionale individuale. Lo studio medico, invece, è connotato dal prevalente apporto professionale individuale nell’esercizio dell’attività sanitaria (v. la fondamentale sent. Cass. Civ. sez. II, 19/3/2010 n. 6719; nonché la recentissima Cons. Stato sez. V, 20/12/2013 n. 6136 che ha confermato T.A.R. Veneto, sez. II, 5/5/2000 n. 996)”. Sulla base di queste considerazione ha escluso che  nella definizione di “struttura sanitaria” di cui all’art. 1 del decreto ministeriale n. 137 del 1999 possa rientrare anche lo “studio individuale” dell’igienista dentale, in questo mancando del tutto o risultando irrilevante, la componente “organizzativa”, che, invece connota la struttura sanitaria. 
3.1. Ciò chiarito, ha aggiunto che la scelta del legislatore regolamentare non è certamente casuale, risultando essa del tutto coerente con il profilo professionale dell’igienista dentale, tenuto altresì conto dell’oggettiva e stretta connessione - da un punto di vista logistico e terapeutico – tra le figure e attività professionali dell’odontoiatra e dell’igienista dentale. Il che porta a concludere che “la citata proposizione del primo comma “…su indicazione degli odontoiatri e dei medici chirurghi legittimati all’esercizio della odontoiatria…” va conseguentemente interpretata nel senso che essa non possa dirsi compiutamente integrata attraverso una mera disposizione verbale attuabile anche a distanza (e tramite il paziente stesso) da parte dell’odontoiatra, ma nel senso che, invece, detta “indicazione” individui una ben precisa fase del complessivo percorso terapeutico svolto dal paziente all’interno di una stessa struttura sanitaria”.
3.2. Quanto al secondo ordine di censure il TAR ha osservato che l’art. 8 ter, comma 2 del D. Lgs. n. 502 del 1992 – secondo il quale “L’autorizzazione all’esercizio di attività sanitarie è, altresì, richiesta per gli studi odontoiatrici, medici e di altre professioni sanitarie, ove attrezzati per erogare prestazioni di chirurgia ambulatoriale, ovvero procedure diagnostiche e terapeutiche di particolare complessità o che comportino un rischio per la sicurezza del paziente, individuati ai sensi del comma 4, …”-  non definisce in alcun modo quali siano in concreto, oltre alle attività svolte dagli odontoiatri e dei medici, le altre attività sanitarie da considerarsi potenzialmente pericolose per la sicurezza dei pazienti, limitandosi essa a stabilire che – in presenza di tali attività (evidentemente in altra sede normativa individuate) – l’operatore sanitario che intende esercitarla debba munirsi della relativa autorizzazione amministrativa”. Ha conseguentemente concluso nel senso che  “la concreta inclusione di tale attività sanitaria tra quelle ritenute potenzialmente pericolose va individuata nel più volte citato D.M. n. 137 del 1999, che, appunto, in ragione di tale riconoscimento, non ne consente l’esercizio mediante l’apertura uno studio autonomo ma solo se l’igienista dentale operi all’interno di una struttura in collaborazione con un odontoiatra; ciò all’evidente scopo – sempre in coerenza con tale tipologia di normativa disciplinante le professioni sanitarie – di tutelare la salute dei pazienti nel caso di possibili complicazioni derivanti dallo svolgimento di alcune attività da parte dell’igienista dentale mediante la necessaria presenza, nella stessa “struttura sanitaria” di un odontoiatra”. 
4. Avverso la sentenza ha proposto appello l’originario ricorrente, riproponendo, in chiave critica rispetto alle statuizioni di primo grado, le proprie originarie tesi. 
4.1. In particolare l’appellante contesta l’assunto secondo il quale lo studio medico non rientrerebbe nella nozione di struttura sanitaria presa in considerazione dal D.M. n. 137 del 1999. In realtà, sia la “struttura” che lo “studio” sarebbero parimenti ricompresi nel disposto dell’art.8 ter, comma 2 del D. Lgs. n. 502 e indifferentemente sottoposti al regime dell’autorizzazione (ove gli studi siano “attrezzati per erogare prestazioni di chirurgia ambulatoriale, ovvero procedure diagnostiche e terapeutiche di particolare complessità o che comportino un rischio per la sicurezza del paziente”). Da ciò l’asserita inutilizzabilità dell’argomento per sostenere il divieto per un igienista di aprire un proprio studio professionale previa autorizzazione. Osserva altresì l’appellante che ritenere che un professionista in possesso di una laurea abilitante possa svolgere la sua attività solo in presenza di altro professionista, supportando tale indicazione sono in forza del “debole richiamo” alla locuzione struttura sanitaria sarebbe una forzatura interpretativa che inficia l’intera architettura giuridica delle professioni sanitarie.
5. Tutte le amministrazioni chiamate in giudizio si sono costituite chiedendo la reiezione del gravame. Si sono altresì costituite ad adiuvandum l’Associazione Igienisti Dentali Italiani (AIDI), l’U.N.I.D. - Unione Nazionale Igienisti Dentali e l’IDEA Igienisti Dentali Associati; il CO.N.A.P.S - Coordinamento Nazionale Associazione Professioni Sanitarie, la Commissione Albo Igienisti Dentali. Ad  opponendum si sono invece costituiti la Federazione Nazionale Ordine Medici Chirurghi ed Odontoiatri (FNOMCEO),  l’associazione Nazionale Dentisti Italiani (ANDI).
6. La causa è stata trattenuta in decisione all’udienza del 13 febbraio 2020.
DIRITTO
1. Dev’essere preliminarmente scrutinata l’eccezione di inammissibilità dell’appello, avanzata dall’Azienda USL Bologna, a cagione della asserita genericità dello stesso, atteso che esso sarebbe privo sia d una parte censoria, diretta ad individuare i punti impugnati della sentenza, sia di una parte argomentativa preordinata a confutare le ragioni fattuali e giuridiche poste dal primo giudicante a fondamento della decisione, traducendosi, in definitiva, nella pedissequa riproposizione delle deduzioni difensive già articolate con la domanda introduttiva del giudizio.
1.1. Il Collegio ritiene che l’eccezione non sia fondata. L’appello reca sufficienti argomentazioni censorie rispetto alle statuizioni di prime cure, sebbene non le coinvolga tutte direttamente ed esaustivamente (sul punto di veda par.3.2.). E’ pur vero che per buona parte l’appellante ripropone le deduzioni difensive già articolate in primo grado, e tuttavia lo fa in chiave critica rispetto al decisum, in un contesto argomentativo che certamente supera la soglia minima richiesta per l’ammissibilità dell’appello.
2. Ulteriore questione di inammissibilità è posta da A.N.D.I., e concerne l’intervento spiegato ad adiuvandum, dalla Commissione Albo degli Igienisti Dentali di Bologna. A.N.D.I. ritiene anzitutto che l’intervento sia tardivo, essendo stato depositato oltre i termini previsti dall’art. 50 del Codice del processo amministrativo.  Ritiene altresì che esso sia inammissibile poiché l’interventore non ha partecipato al giudizio di primo grado, e comunque non è portatore di quella posizione autonoma prevista al secondo comma dell’art. 102 c.p.a.
2.1. Ritiene il Collegio che entrambe le eccezioni siano infondate. A mente dell’art. 28 comma 2 “Chiunque non sia parte del giudizio e non sia decaduto dall’esercizio delle relative azioni, ma vi abbia interesse, può intervenire accettando lo stato e il grado in cui il giudizio si trova”. L’art. 50 comma 3 c.p.a. a sua volta prevede che “Il deposito dell'atto di intervento di cui all'articolo 28, comma 2, è ammesso fino a trenta giorni prima dell'udienza”. In forza dell’art. 97 c.p.a. l’intervento chi “vi ha interesse” può avvenire anche nell’ambito del giudizio d’appello, in relazione al quale trovano applicazione i medesimi termini del giudizio di primo grado.
In base al combinato disposto delle norme citate, la notifica dell’intervento, nel caso di specie, avrebbe dovuto avvenire entro trenta giorni dal 13 febbraio 2020. Essa è avvenuta il 14 gennaio, sicché è da considerarsi tempestiva.
2.2. Fuori segno è poi la doglianza basata sulla violazione dell’art. 102 c.p.a. Non si tratta, nel caso di esame, dell’appello di un interveniente in primo grado, bensì dell’intervento per la prima volta in appello ai sensi dell’art. 97 cit. a mente del quale, com’anzi detto “Può intervenire nel giudizio di impugnazione, con atto notificato a tutte le parti, chi vi ha interesse”. L’ampia formulazione della norma sicuramente consente l’intervento de quo, svolto, a ben vedere, per far valere un interesse collettivo, autonomo, e collegato a quello individuale oggetto della controversia.
3. Superate le questioni preliminari può dunque passarsi all’esame dei motivi di gravame.
3.1. La principale questione di diritto sulla quale la controversia è insorta, verte sulla legittimità del provvedimento comunale che – come avvenuto nel caso in esame - neghi ad un professionista laureato in igiene dentale l’autorizzazione amministrativa ad aprire un proprio studio in completa autonomia, senza la presenza di un odontoiatra. Il primo giudice è giunto a conclusioni negative sulla base di due ordini di ragioni, entrambe fondate sul tenore testuale del D.M. n. 137 del 1999: a) il primo concerne il riferimento, contenuto nell’art. 1 della fonte citata, alle “strutture sanitarie, pubbliche o private” presso le quali gli igienisti sono obbligati ad operare; 2) il secondo relativo al contestuale riferimento all’obbligo di operare “su indicazione degli odontoiatri e dei medici chirurghi legittimati all'esercizio della odontoiatria”.
3.2. L’appellante insiste esclusivamente sull’asserita erroneità delle argomentazioni di cui al punto a), ma non contesta, se non in via indiretta e mediata, le statuizioni di cui al punto b) che invece, ad avviso del Collegio, costituiscono il nucleo essenziale su cui si basano le conclusioni reiettive.
3.3. Ritiene il Collegio che l’appellante sia nel giusto quando sostiene che nell’ambito delle strutture sanitarie private devono ricomprendersi anche gli studi professionali.
3.3.1. Come già chiarito in premessa, ai sensi dell’art. 1 comma 3 del D.M. 15/03/1999, n. 137 “L'igienista dentale svolge la sua attività professionale in strutture sanitarie, pubbliche o private, in regime di dipendenza o libero-professionale, su indicazione degli odontoiatri e dei medici chirurghi legittimati all'esercizio della odontoiatria”. Il carattere generico della locuzione utilizzata (strutture), in uno col tenore testuale dell’art.8 ter, comma 2 del D. Lgs. n. 502/92, introdotto dal D.Lgs. 19 giugno 1999, n. 229 (che espressamente contempla gli studi odontoiatrici, medici e delle altre professioni sanitarie tra le strutture sanitarie necessitanti, al ricorrere di alcune condizioni, di autorizzazione all’esercizio dell’attività), nonchè la legge 11/01/2018, n. 3 e il relativo decreto attuativo del Ministero della Salute del 13 marzo 2018 che prevedeno la professione dell’igienista dentale e l’istituzione del relativo albo, sono tutti elementi che certamente depongono per l’assenza di ostacoli legali all’esercizio libero professionale dell’attività, qualunque sia la forma organizzativa: struttura o studio.
3.3.2. Non è infatti dubbio, ad avviso del Collegio, che le professioni sanitarie possano essere esercitate in forma individuale attraverso un’organizzazione semplice (lo studio) nella titolarità del professionista singolo o associato, e che i relativi profili autorizzativi siano disciplinati dall’art. 8 ter, comma 2 del D. Lgs. n. 502/92. In questo, la professione dell’igienista dentale non fa eccezione. Del resto se così non fosse, se cioè lo “studio” non fosse ricompreso nelle “strutture” genericamente indicate dal D.M. 15/03/1999, si giungerebbe al paradosso, a prescindere dall’autonoma possibilità per l’igienista di aprire un proprio studio, che egli non potrebbe lavorare neanche presso uno “studio odontoiatrico” perché non qualificabile a rigore come struttura. 
Evidentemente così non è, ed erra il primo giudice laddove fa derivare (anche) dal riferimento alla “struttura”, la contestata impossibilità di esercizio autonomo della professione sanitaria in esame. 
3.4. L’assimilazione, ai fini che qui rilevano, della “struttura sanitaria” allo “studio professionale” non è tuttavia dirimente.
3.4.1. Il punto che qui è in discussione non è la natura autonoma del lavoro svolto o, detto altrimenti, il possibile esercizio libero professionale dell’attività di igienista dentale, ma l’autonomia funzionale e operativa nei rapporti col paziente, rispetto ad un'altra figura professionale: l’odontoiatra. Riprendendo la norma già citata, deve porsi l’accento sulla circostanza che l'igienista dentale svolge la sua attività professionale in strutture sanitarie, pubbliche o private, in regime di dipendenza o libero-professionale, “su indicazione degli odontoiatri e dei medici chirurghi legittimati all'esercizio della odontoiatria”.
3.4.2. Secondo l’appellante e le associazioni intervenute ad adiuvandum, il termine “indicazione”, utilizzato dalla norma, descriverebbe un’azione meno pregnante della “prescrizione” e sarebbe compatibile con delle mere istruzioni fornite verbalmente dall’odontoiatra, anche a distanza, per il tramite del paziente.
3.5. Il Collegio ritiene che le scarne previsioni normative, lette alla luce dell’evoluzione storica del rapporto fra le due figure professionali non consentano, allo stato, di giungere alla sopradetta conclusione. Il D.M. 14/09/1994, n. 669, precedente a quello in esame, era molto più rigoroso nel descrivere siffatto rapporto, prevedendo che l’igienista dentale svolgesse compiti relativi alla prevenzione delle affezioni orodentali “alle dipendenze” degli odontoiatri e dei medici chirurghi legittimati all'esercizio della odontoiatria.
Quello ancora precedente (il D.M. 26.1.1988, n. 30 che ha previsto per la prima volta il profilo dell’igienista dentale) era ancora più perentorio poiché, non solo prescriveva un rapporto di dipendenza, ma qualificava quest’ultima come “stretta”.
L’ordinamento oggi si è evoluto, affrancando l’igienista dal rapporto di dipendenza e conferendo al medesimo autonomia professionale nelle attività di sua stretta pertinenza (ablazione del tartaro, levigatura delle radici, etc.), ma non sino al punto da elidere la necessità della compresenza, all’interno della medesima struttura o studio professionale, dell’odontoiatra.
3.6. Occorre infatti distinguere, nell’ambito del D.M. 15/03/1999, i profili legati al rapporti, in termini lavoristici, tra le due figure professionali (non più intesi in senso gerarchico, ma di collaborazione libero professionale), da quelli prefigurati dal legislatore in chiave funzionale rispetto all’esigenza di garantire un adeguato livello di sicurezza del paziente.
3.6.1. La fonte citata, non a caso, ribadisce il concetto di necessarietà delle “indicazioni” da parte dell’odontoiatra, sia nella descrizione generale del profilo professionale (comma 1 dell’art. 1), sia al comma 3, laddove è nuovamente disciplinato il rapporto tra le due figure, questa volta all’interno della struttura sanitaria (o studio professionale secondo quanto già chiarito) ove l’igienista svolge la sua professione.
Le surrichiamate “indicazioni”, specificamente ribadite dal comma 3 della disposizione cit. anche nel contesto della descrizione del luogo ove l’attività deve necessariamente svolgersi, evocano una contestualità spaziale, presupponendo la compresenza delle due figure professionali, bensì affrancate da qualsivoglia rapporto di dipendenza ma ancora avvinte da un legame funzionale e operativo, a prevenzione dei rischi che l’attività può generare al paziente.
3.6.2. Il vecchio e superato concetto di “stretta dipendenza” dell’igienista dall’odontoiatra all’interno della struttura o dello studio, è oggi evoluto in quello di necessaria integrazione funzionale, nell’ottica, impregiudicata e permanente, della prevenzione dei rischi legali alla natura e peculiarità dell’attività condotta nel cavo orale, non esente, da profili di pericolosità, di modo che alla previa valutazione della necessità o opportunità del trattamento, poi concretamente demandato all’igienista dentale nell’esercizio della propria autonomia professionale, si associ una pronta disponibilità dell’odontoiatra ad intervenire, ove quanto indicato si risolva, in executivis, in un rischio per la salute del paziente. 
3.7. Il Collegio è consapevole che la latitudine del concetto di “indicazione” dell’odontoiatra, nei termini sopra tracciati, non è appagante nella misura in cui finisce per scaricarsi indirettamente, come del resto è successo nella vicenda de qua, sulla concreta possibilità che l’igienista dentale possa concretamente essere autorizzato ad avviare un proprio autonomo ed esclusivo studio professionale prescindendo dalla compresenza di un odontoiatra. Il tenore della disposizione, evidentemente posta a tutela della salute dei pazienti, non consente però margini esegetici tali da giungere a conclusioni diverse, la cui percorribilità non può che rimettersi alla ponderata scelta del legislatore, ove l’evoluzione e l’approfondimento dei percorsi formativi, l’affinamento e la sicurezza delle tecniche di intervento ne lascino intravedere i presupposti secondo la migliore scienza ed esperienza.
4. L’appello è pertanto respinto.
5. Avuto riguardo alla novità delle questioni, il Collegio ritiene sussistano i presupposti per compensare tra le parti le spese del giudizio.
P.Q.M.
Il Consiglio di Stato in sede giurisdizionale (Sezione Terza), definitivamente pronunciando sull'appello, come in epigrafe proposto, lo respinge.
Spese compensate.
Ordina che la presente sentenza sia eseguita dall'autorità amministrativa.
Così deciso in Roma nella camera di consiglio del giorno 13 febbraio 2020 con l'intervento dei magistrati:


Franco Frattini,	Presidente
Giulio Veltri,	Consigliere, Estensore
Massimiliano Noccelli,	Consigliere
Giulia Ferrari,	Consigliere
Raffaello Sestini,	Consigliere

Franco Frattini,	Presidente
Giulio Veltri,	Consigliere, Estensore
Massimiliano Noccelli,	Consigliere
Giulia Ferrari,	Consigliere
Raffaello Sestini,	Consigliere



IL SEGRETARIO
","Professioni e mestieri – Igienista dentale – Autorizzazione ad aprire un proprio studio senza la presenza di un odontoiatra – Esclusione.
 
                É legittimo il provvedimento comunale che nega ad un professionista laureato in igiene dentale l’autorizzazione amministrativa ad aprire un proprio studio in completa autonomia, senza la presenza di un odontoiatra (1).
 
(1) Ha chiarito la Sezione che in discussione non è la natura autonoma del lavoro svolto o, detto altrimenti, il possibile esercizio libero professionale dell’attività di igienista dentale, ma l’autonomia funzionale e operativa nei rapporti col paziente, rispetto ad un'altra figura professionale: l’odontoiatra. L'igienista dentale svolge la sua attività professionale in strutture sanitarie, pubbliche o private, in regime di dipendenza o libero-professionale, “su indicazione degli odontoiatri e dei medici chirurghi legittimati all'esercizio della odontoiatria”.
Ha aggiunto che nell’ambito del d.m. 15 marzo 1999 occorre distinguere i profili legati al rapporti, in termini lavoristici, tra le due figure professionali (non più intesi in senso gerarchico, ma di collaborazione libero professionale), da quelli prefigurati dal legislatore in chiave funzionale rispetto all’esigenza di garantire un adeguato livello di sicurezza del paziente.
La norma non a caso ribadisce il concetto di necessarietà delle “indicazioni” da parte dell’odontoiatra, sia nella descrizione generale del profilo professionale (comma 1 dell’art. 1), sia al comma 3, laddove è nuovamente disciplinato il rapporto tra le due figure, questa volta all’interno della struttura sanitaria (o studio professionale secondo quanto già chiarito) ove l’igienista svolge la sua professione.
Le surrichiamate “indicazioni”, specificamente ribadite dal comma 3 della disposizione cit. anche nel contesto della descrizione del luogo ove l’attività deve necessariamente svolgersi, evocano una contestualità spaziale, presupponendo la compresenza delle due figure professionali, bensì affrancate da qualsivoglia rapporto di dipendenza ma ancora avvinte da un legame funzionale e operativo, a prevenzione dei rischi che l’attività può generare al paziente.
La Sezione si è detta consapevole che la latitudine del concetto di “indicazione” dell’odontoiatra, nei termini sopra tracciati, non è appagante nella misura in cui finisce per scaricarsi indirettamente, come del resto è successo nella vicenda de qua, sulla concreta possibilità che l’igienista dentale possa concretamente essere autorizzato ad avviare un proprio autonomo ed esclusivo studio professionale prescindendo dalla compresenza di un odontoiatra. Il tenore della disposizione, evidentemente posta a tutela della salute dei pazienti, non consente però margini esegetici tali da giungere a conclusioni diverse, la cui percorribilità non può che rimettersi alla ponderata scelta del legislatore, ove l’evoluzione e l’approfondimento dei percorsi formativi, l’affinamento e la sicurezza delle tecniche di intervento ne lascino intravedere i presupposti secondo la migliore scienza ed esperienza.",Professioni e mestieri
https://www.giustizia-amministrativa.it/web/guest/-/aggiudicazione-di-un-appalto-indetto-per-la-scelta-dell-offerta-economicamente-piu-vantaggiosa-con-il-metodo-off-on,"
Aggiudicazione di un appalto, indetto per la scelta dell'offerta economicamente più vantaggiosa con il metodo off/on
","N. 00140/2019 REG.PROV.COLL.
N. 00144/2019 REG.RIC.


REPUBBLICA ITALIANA
IN NOME DEL POPOLO ITALIANO
Il Tribunale Regionale di Giustizia Amministrativa di Trento
(Sezione Unica)
ha pronunciato la presente
SENTENZA
ex art. 60 cod. proc. amm.;sul ricorso numero di registro generale 144 del 2019 proposto dalla società EMZ Tecnologie Ambientali S.r.l., in persona del legale rappresentante pro tempore, rappresentata e difesa dagli avvocati Mario Zoppellari, Gabriele Grande e Mario Maccaferri, con domicilio digitale come da PEC da Registri di Giustizia e domicilio eletto in Trento, via Grazioli n. 27, presso lo studio dell’avvocato Mario Maccaferri;

contro
- la Provincia autonoma di Trento, in persona del legale rappresentante pro tempore, rappresentata e difesa dagli avvocati Nicolò Pedrazzoli, Sabrina Azzolini e Giuliana Fozzer, con domicilio digitale come da PEC da Registri di Giustizia e domicilio eletto in Trento, piazza Dante n. 15 presso l’avvocato Sabrina Azzolini;- l’Agenzia provinciale per gli appalti e i contratti della Provincia autonoma di Trento, non costituita in giudizio;- la Comunità della Val Di Sole, in persona del legale rappresentante pro tempore, rappresentato e difeso dall’Avvocatura distrettuale dello Stato, con domicilio digitale come da PEC da Registri di Giustizia e domicilio eletto in Trento;

nei confronti
- KGN S.r.l., in persona del legale rappresentante pro tempore, rappresentata e difesa dall’avvocato Gianluca Ghirigatto, con domicilio digitale come da PEC da Registri di Giustizia;- Id&A S.r.l., non costituita in giudizio;

per l’annullamento
in via principale:
- del verbale della seconda seduta pubblica delle operazioni di gara, tenutasi in data 27 agosto 2019, recante il provvedimento di aggiudicazione della “gara europea a procedura aperta per l’appalto della fornitura e posa in opera di dispositivi di gestione conferimenti su strutture semi-interrate e contenitori stradali esistenti, compresi service di gestione dati e manutenzione dei dispositivi elettronici, sul territorio della Comunità della Valle di Sole (TN)” a favore della società KGN S.r.l.;
- di tutti gli ulteriori verbali di gara e segnatamente del verbale della prima seduta pubblica delle operazioni di gara, tenutasi in data 24 luglio 2019, nel corso della quale il Presidente del seggio di gara ha erroneamente attribuito il massimo punteggio alle offerte formulate dalle società controinteressate con riguardo ai criteri di valutazione descritti all’art. 18.1 del disciplinare di gara; 
- di ogni altro atto e provvedimento presupposto, conseguente o connesso, ivi espressamente compresa la lex specialis e i chiarimenti forniti dalla stazione appaltante prima della scadenza del termine per la formulazione dell’offerta;
in via subordinata:
- del suddetto verbale della seconda seduta pubblica delle operazioni di gara, tenutasi in data 27 agosto 2019, recante il provvedimento di aggiudicazione a favore della società KGN S.r.l.; 
- dell’art. 16 del disciplinare di gara, rubricato “Offerta tecnica – Documentazione da caricare a sistema come allegato Tecnico”, nella parte in cui si è limitato a prevedere che detto “allegato” debba ricomprendere esclusivamente il “modulo di offerta tecnica” redatto secondo il fac-simile allegato D, senza richiedere ai concorrenti la produzione anche di ulteriore documentazione tecnica e/o campionatura riferita ai prodotti offerti, impedendo di fatto agli organi di gara l’accertamento dell’effettivo possesso da parte dei dispositivi offerti dei requisiti tecnici di minima e premiali richiesti; 
- dell’art. 18.1 del disciplinare di gara, rubricato “criteri di valutazione dell’offerta tecnica”, nella parte in cui ha articolato l’elemento qualitativo in criteri di valutazione incentrati sul metodo “on/off”;
- dell’art. 18.2 del disciplinare di gara, rubricato “Metodo di attribuzione del coefficiente per il calcolo del punteggio dell’offerta tecnica”, nella parte in cui ha stabilito l’attribuzione del punteggio tecnico “automaticamente e in valore assoluto, sulla base della presenza o assenza nell’offerta, dell’elemento richiesto” dichiarata dal concorrente nell’ambito del “modulo di offerta tecnica”, senza prevedere l’esame di ulteriore documentazione tecnica e/o l’esecuzione di prove pratiche su campionatura riferita ai dispositivi offerti, impedendo l’accertamento dell’effettivo possesso da parte dei dispositivi offerti dei requisiti tecnici di minima e premiali richiesti;
- dell’art. 4, punto 6, dell’atto organizzativo dell’Agenzia provinciale per gli appalti e i contratti della Provincia autonoma di Trento, nella parte in cui ha stabilito che “per le procedura di gara che prevedano, quale criterio di aggiudicazione, l’offerta economicamente più vantaggiosa con elementi di valutazione esclusivamente quantitativi e/o tabellari, l’attribuzione dei relativi punteggi, attraverso l’applicazione delle formule matematiche indicate negli atti di gara, è demandata al Seggio di gara”;
- dell’art. 20 del disciplinare di gara, nella parte in cui, ottemperando a quanto prescritto dal predetto atto organizzativo, non ha previsto la nomina di una Commissione Tecnica per l’attribuzione del punteggio alle offerte tecniche formulate in gara dai concorrenti;
- dell’art. 21, nella parte in cui è stata attribuito al Presidente del Seggio di gara il compito di assegnare i punteggi per ogni singolo elemento e sub elemento di valutazione qualitativo inerente le offerte tecniche presentate dalle ditte concorrenti; 
- del provvedimento di nomina del Seggio di gara;
- di tutti i verbali delle sedute pubbliche relative alle operazioni concorsuali e segnatamente del primo e secondo verbale delle operazioni concorsuali tenutesi, rispettivamente, in data 24 luglio 2019 e 27 agosto 2019;
- di ogni altro atto e provvedimento ad essi presupposti, conseguenti o connessi, anche non cogniti, ivi ricompresa per quanto occorrer possa la determinazione del responsabile del Servizio edilizia abitativa, tutela dell’ambiente e del territorio della Comunità della Valle di Sole n. 62 in data 17 aprile 2019, di indizione della procedura di gara, poi rettificata con le determinazioni n. 75 in data 8 maggio 2019 e n. 95 in data 14 giugno 2019, ed i chiarimenti forniti dalla stazione appaltante, prima della scadenza del termine per la formulazione dell’offerta;
nonché per la condanna delle Amministrazioni intimate al risarcimento del danno patito dalla società ricorrente.

Visti il ricorso e i relativi allegati;
Visti gli atti di costituzione in giudizio della Provincia autonoma di Trento, della Comunità della Valle di Sole e della società Kgn S.r.l. e di;
Visti tutti gli atti della causa;
Relatore nella camera di consiglio del giorno 24 ottobre 2019 il dott. Carlo Polidori e uditi l’avvocato Gabriele Grande per la società ricorrente, l’avvocato Sabrina Azzolini per la Provincia autonoma di Trento, l’avvocato dello Stato Davide Volpe per la Comunità della Valle di Sole e l’avvocato Gianluca Ghirigatto per la controinteressata KGN S.r.l.;
Sentite le stesse parti ai sensi dell’art. 60 cod. proc. amm.;
Ritenuto e considerato in fatto e diritto quanto segue.

FATTO
1.	La Provincia autonoma di Trento (di seguito PAT), per il tramite dell’Agenzia provinciale per gli appalti e contratti - Servizio appalti (di seguito APAC), con bando pubblicato sulla Gazzetta Ufficiale dell’Unione Europea, n. del 24 maggio 2019 ha indetto una “gara europea a procedura aperta per l’appalto della fornitura e posa in opera di dispositivi di gestione conferimenti su strutture semi-interrate e contenitori stradali esistenti, compresi service di gestione dati e manutenzione dei dispositivi elettronici, sul territorio della Comunità della Valle di Sole (TN)”. Il criterio di aggiudicazione prescelto è stato quello dell’offerta economicamente più vantaggiosa, con l’attribuzione di punti 70/100 per l’aspetto tecnico e 30/100 per quello economico, come risulta dall’art. 18 del disciplinare di gara. La valutazione dell’aspetto tecnico è stata articolata in cinque criteri, strutturati in base al c.d. metodo “on/off” e specificati in un’apposita tabella riportata nel corpo dell’art. 18.1 del disciplinare di gara. In particolare al successivo art. 18.2 è stato precisato che “a ciascuno degli elementi cui è assegnato un punteggio tabellare indentificato dalla colonna “T” della tabella, il relativo punteggio è assegnato, automaticamente e in valore assoluto, sulla base della presenza o assenza nell’offerta, dell’elemento richiesto”, in ragione di quanto dichiarato in gara dal concorrente; difatti l’art. 16 del disciplinare di gara ha richiesto la produzione in gara di un “Allegato Tecnico”, contenente il “modulo di offerta tecnica, redatto preferibilmente secondo il fac-simile allegato D al presente disciplinare e disponibile nella piattaforma di gara SAP-SRM e sul sito internet, ... nel quale il concorrente dovrà indicare le migliorie che intende offrire rispetto alle specifiche e caratteristiche minime contenute nei documenti di gara (in particolare nel Capitolato speciale d’appalto – parte amministrativa e parte tecnica)”. Inoltre, per quanto rileva in questa sede, il disciplinare di gara dispone, all’art. 20, che non è prevista la nomina di una Commissione di esperti nel settore oggetto di gara in quanto “le offerte tecniche sono valutate sulla base di criteri esclusivamente quantitativi e tabellari”, in conformità a quanto previsto dell’art. 4, punto 6, dell’atto organizzativo dell’APAC della PAT, secondo il quale “per le procedura di gara che prevedano, quale criterio di aggiudicazione, l’offerta economicamente più vantaggiosa con elementi di valutazione esclusivamente quantitativi e/o tabellari, l’attribuzione dei relativi punteggi, attraverso l’applicazione delle formule matematiche indicate negli atti di gara, è demandata al Seggio di gara”.
2.	Alla gara hanno preso parte tre operatori economici: la ricorrente EMZ Tecnologie Ambientali S.r.l. (di seguito società EMZ), che ha offerto in gara il dispositivo, denominato UEMUSE 07, la controinteressata KGN S.r.l., che ha offerto in gara il dispositivo denominato Kupolina, e la controinteressata ID&A S.r.l., che ha offerto in gara il dispositivo denominato Horus - ID - WSD. In data 24 luglio 2019, nel corso della prima seduta pubblica, il Presidente del seggio di gara, valutata la documentazione amministrativa, ha ammesso tutti i concorrenti ed ha proceduto all’apertura delle offerte tecniche; quindi, «constata la regolarità della presentazione del “modulo offerta tecnica” di ciascun concorrente», ha attribuito «i punteggi attraverso l’applicazione dei criteri tabellari, nella puntuale osservanza delle prescrizioni indicate al paragrafo 18.1 del disciplinare di gara» (come risulta dal relativo verbale di gara). Tutte le offerte tecniche formulate dai concorrenti hanno ottenuto il massimo punteggio previsto dal disciplinare per ciascun criterio di valutazione. Al termine delle operazioni di valutazione dell’aspetto qualitativo il Presidente del seggio ha aperto le offerte economiche e stilato la graduatoria finale, che vede classificata al primo posto la controinteressata KGN S.r.l., con un punteggio complessivo pari a 100,00 (di cui 70 punti per l’offerta tecnica e 30 punti per l’offerta economica), al secondo posto la controinteressata ID&A S.r.l., con un punteggio complessivo pari a 99,379 (di cui 70 punti per l’offerta tecnica e 29,379 punti per l’offerta economica) e al terzo posto la ricorrente, con un punteggio complessivo pari a 96,195 (di cui 70 punti per l’offerta tecnica e 26,195 punti per l’offerta economica).
3.	La società EMZ con il presente ricorso preliminarmente riferisce che, a seguito di apposite istanze di accesso agli atti, ha rilevato taluni vizi di legittimità nell’attività valutativa svolta dal Presidente del seggio, il quale ha attribuito il massimo punteggio alle offerte tecniche delle controinteressate, sia con riferimento al criterio di valutazione n. 3 (“fabbisogno energetico” - max 20 punti), sia con riferimento al criterio di valutazione n. 4 (“caratteristiche costruttive gusci” - max 11 punti), sia con riferimento al criterio di valutazione n. 1 (“numero di operazioni necessarie per il conferimento del rifiuto da parte dell’utente finale” - max 20 punti). Tali vizi, secondo la ricorrente, hanno alterato l’esito della gara, perché in assenza dei vizi stessi essa sarebbe risultata aggiudicataria, stante l’esigua distanza tra la propria offerta economica e quelle delle due controinteressate.
4.	Dei provvedimenti impugnati la ricorrente chiede, quindi, l’annullamento deducendo le seguenti censure.
I)	Violazione dell’art. 18.1 del disciplinare di gara; violazione dell’art. 95 del d.lgs. n. 50 del 2016; violazione degli articoli 16 e 17 della legge provinciale n. 2/2016; violazione dei principi generali in materia di gare pubbliche, come enunciati dall’art. 30, del d.lgs. n. 50 del 2016, e in particolare dei principi di economicità, di efficacia, di correttezza, di libera concorrenza, di non discriminazione e di trasparenza; violazione dell’art. 97 Cost. e del principio del giusto procedimento; eccesso di potere per falso presupposto di fatto, travisamento dei fatti, difetto di istruttoria, illogicità ed irragionevolezza, ingiustizia manifesta e sviamento di potere.

La ricorrente chiede l’annullamento dei provvedimenti impugnati in via principale e, per l’effetto, di poter conseguire l’aggiudicazione, ribadendo che dall’esame della documentazione acquisita è emersa l’illegittimità dell’operato del Presidente del seggio nell’attribuzione dei punteggi relativi alle offerte tecniche delle controinteressate.
In particolare, quanto al criterio di valutazione n. 3, concernente il “fabbisogno energetico”, la ricorrente - premesso che la stazione appaltante, “al fine di garantire l’effettiva autonomia ed il funzionamento continuo della calotta, nonché di migliorarne il sistema di alimentazione ed il relativo bilancio energetico”, ha inteso premiare, con l’attribuzione del punteggio massimo relativo al criterio in questione (20 punti), l’offerta di un dispositivo dotato “di un secondo sistema di ricarica (alimentato da fonti rinnovabili e quindi non a  batteria)” - sostiene che l’attribuzione del punteggio massimo postula la presenza, nel dispositivo offerto, di due distinti ed autonomi sistemi di ricarica, oltre quello di alimentazione (che in tutti i dispositivi offerti è sempre caratterizzato dall’alimentazione elettrica derivante da batterie). Ciononostante il Presidente del seggio - indotto in errore dalle risposte fornite dalle controinteressate - ha attribuito alle loro offerte il punteggio massimo, malgrado i dispostivi offerti siano privi di un secondo sistema di ricarica alimentato esclusivamente da fonti rinnovabili. Infatti il prodotto denominato Kupolina, offerto dalla KGN è privo di un secondo sistema di ricarica alimentato da fonti rinnovabili, come può evincersi dalla relazione tecnica prodotta in gara dalla stessa KGN, perché si compone di un sistema energetico di alimentazione basato su batterie e da un solo sistema di ricarica (ancorché incentrato sull’impiego di pannelli fotovoltaici). Invece il prodotto denominato UEMUSE 07, offerto dalla ricorrente dispone di due distinti sistemi di ricarica alimentati da fonti rinnovabili (oltre a quello di alimentazione principale), come risulta dalla relazione tecnica prodotta in gara, ove si legge che la ricorrente «ha sviluppato una soluzione innovativa che prevede l’impiego di due forme di autoproduzione di energia. La prima è costituita da un generatore che trasforma in energia elettrica l’energia cinetica prodotta dal movimento dei gusci durante le fasi di apertura e chiusura del dispositivo durante l’effettuazione del conferimento. La seconda invece è costituita da due celle fotovoltaiche che sono posizionate sul guscio del dispositivo e che producono energia sfruttando l’effetto fotoelettrico. L’energia prodotta da queste due fonti di energia rinnovabile e pulita viene immagazzinata in un particolare sistema di accumulo e resa quindi disponibile per il funzionamento del dispositivo». Occorre, quindi, decurtare il punteggio tecnico della KGN di 20 punti, erroneamente attribuiti per il criterio di valutazione n. 3. Analoghe considerazioni valgono per il prodotto denominato Horus-ID-WSD, offerto in gara dalla controinteressata ID&A in quanto, come risulta dal certificato di conformità CE e come emerso nell’ambito di una distinta procedura di gara indetta nell’anno 2019 dalla società Servizi Ecologici Integrati Toscana S.r.l. (gestore del servizio integrato dei rifiuti urbani nelle province dell’ATO Toscana Sud), tale prodotto non è dotato di alcun sistema di ricarica, ma soltanto del sistema di alimentazione a batterie. Pertanto occorre decurtare anche il punteggio tecnico di ID&A di 20 punti.
Quanto al criterio di valutazione n. 4, concernente le “caratteristiche costruttive del guscio”, la ricorrente - premesso che il disciplinare di gara prevede che “L’offerta sarà valutata rispetto al miglior grado di ingegnerizzazione della soluzione proposta, quale l’assenza di saldature presenti nei gusci”, con l’attribuzione del punteggio massimo previsto (11 punti) soltanto in assenza di saldature - contesta l’operato del Presidente del seggio perché si è limitato a recepire acriticamente quanto dichiarato dalle controinteressate senza disporre un esame dei campioni dei prodotti offerti. Ciò avrebbe consentito di verificare che i dispositivi offerti dalle controinteressate presentano saldature all’interno del guscio, a differenza di quello offerto dalla ricorrente. Pertanto occorre decurtare il punteggio tecnico di entrambe le controinteressate di ulteriori 11 punti, erroneamente attribuiti per il criterio di valutazione n. 3.
Infine, quanto al criterio di valutazione n. 1, concernente il “numero di operazioni”, la ricorrente - premesso che il disciplinare di gara prevede che “l’offerta sarà valutata sotto il profilo della semplicità di utilizzo del sistema da parte dell’utente, espresso nel minor numero di operazioni da effettuare per il corretto conferimento del rifiuto mediante il dispositivo calotta. Ognuna delle seguenti azioni sarà valutata come una singola operazione: avvicinamento o inserimento del tag nel modulo elettronico; apertura della calotta; conferimento del sacco nella calotta; chiusura della calotta; recupero del tag”, con l’attribuzione del punteggio massimo (20 punti) soltanto nel caso in cui il numero delle operazioni sia “uguale o minore a 4 operazioni” - contesta l’attribuzione del punteggio massimo alla controinteressata ID&A osservando che, come emerge dall’esame della già richiamata relazione tecnica presentata nella gara indetta dalla società Servizi Ecologici Integrati Toscana, il numero delle operazioni necessarie per il conferimento del rifiuto, in caso di utilizzo del dispositivo Horus-ID-WSD, è pari almeno a 5. Pertanto l’offerta tecnica di ID&A avrebbe meritato solo 10 punti, in luogo dei 20 attribuiti dal Presidente del seggio.
In definitiva, secondo la ricorrente, la documentazione prodotta dalle controinteressate (ed in particolar modo quella presentata dalla KGN) è stata esaminata con superficialità e non sono stati richiesti campioni dei prodotti offerti per accertare l’effettiva sussistenza delle caratteristiche dichiarate. Né può ritenersi che le suesposte censure eccedano i limiti del sindacato sulla discrezionalità tecnica dell’Amministrazione, essendo volte a far emergere la superficialità e l’irragionevolezza dell’operato del Presidente del seggio. Né tantomeno può ritenersi che il Presidente del seggio fosse tenuto soltanto ad attribuire i punteggi tecnici attenendosi a quanto dichiarato dai concorrenti nei questionari di cui al “modulo di offerta tecnica”; infatti la valutazione tecnica non può esaurirsi in un esame meramente documentale perché, aderendo a questa impostazione, ogni operatore economico potrebbe attestare la conformità del prodotto offerto alle caratteristiche richieste dalla lex specialis, anche se tale conformità non sussiste. 
Ne discende - secondo la ricorrente - che, per effetto del ricalcolo dei punteggi relativi alle offerte tecniche, essa risulterebbe aggiudicataria, collocandosi al primo posto della nuova graduatoria finale con un punteggio complessivo pari a 96,195 (di cui 70 punti per l’offerta tecnica e 26,195 punti per l’offerta economica), mentre la controinteressata KGN sarebbe relegata al secondo posto, con un punteggio complessivo pari a 69,00 (di cui 39 punti per l’offerta tecnica e 30,00 punti per l’offerta economica), e la controinteressata ID&A al terzo posto, con un punteggio complessivo pari a 58,379 (di cui 29 punti per l’offerta tecnica e 29,375 punti per l’offerta economica).
II)	Violazione dell’art. 95, d.lgs. n. 50 del 2016; violazione degli articoli 16 e 17 della legge provinciale n. 2/2016; violazione dei principi generali in materia di gare pubbliche, come enunciati dall’art. 30, del d.lgs. n. 50 del 2016, e in particolare dei principi di economicità, di efficacia, di correttezza, di libera concorrenza, di non discriminazione e di trasparenza; violazione dell’art. 97 Cost. e del principio del giusto procedimento; eccesso di potere per falso presupposto di fatto, travisamento dei fatti, difetto di istruttoria, illogicità ed irragionevolezza, ingiustizia manifesta e sviamento di potere.

Per il caso in cui non fosse accolto il primo motivo, la ricorrente chiede l’annullamento degli atti impugnati in via subordinata, con conseguente accertamento dell’obbligo della stazione appaltante di procedere all’integrale rinnovazione della gara, lamentando l’illegittimità del combinato disposto degli articoli 16, 18.1 e 18.2 del disciplinare di gara, nella parte in cui la valutazione dell’offerta tecnica viene articolata su cinque criteri incentrati esclusivamente sul c.d. principio “on/off”, senza che venga richiesta ai concorrenti la presentazione di documentazione a corredo dell’offerta tecnica e/o di campioni relativi ai prodotti offerti. Secondo la ricorrente, in caso di gara da aggiudicare con il criterio dell’offerta economicamente più vantaggiosa, i diversi criteri e sottocriteri previsti per l’attribuzione dei punteggi devono essere strutturati in modo tale da garantire il miglior rapporto qualità/prezzo e stimolare un effettivo confronto concorrenziale sulla qualità delle prestazioni offerte. Invece la previsione di criteri di valutazione incentrati esclusivamente sul principio “on/off”, abbinata alla mancata previsione dell’obbligo di allegare documentazione tecnica a corredo dell’offerta, determina - come è avvenuto nel caso in esame - uno snaturamento del criterio dell’offerta economicamente più vantaggiosa, perché comporta un appiattimento dei punteggi tecnici e un’incidenza quasi totalitaria dell’elemento prezzo ai fini dell’aggiudicazione. In altri termini è illogico affidare al Presidente del seggio il compito di valutare le caratteristiche tecniche dei prodotti offerti dai concorrenti basandosi esclusivamente sulle dichiarazioni dei concorrenti stessi, risultanti dal “modulo di offerta tecnica” - composto da un questionario al quale ciascun concorrente può rispondere senza alcun controllo, sì da poter ottenere l’attribuzione del massimo punteggio previsto per ciascun criterio di valutazione - e prescindendo dall’esame di documentazione tecnica, dalla visione dei campioni dei prodotti offerti e dall’esecuzione di prove. Sono, quindi, illegittime le previsioni degli articoli 16, 18.1 e 18.2 del disciplinare di gara, che hanno consentito a tutti i concorrenti di ottenere il punteggio massimo previsto per l’elemento qualitativo (70 punti), limitandosi a dichiarare che i dispositivi offerti presentano le caratteristiche richieste dalla lex specialis.
III)	Violazione degli articoli 77 e 78 del d.lgs. n. 50 del 2016; violazione degli articoli 20 bis e 21 della legge provinciale n. 2/2016; violazione dei principi generali in materia di gare pubbliche, come enunciati dall’art. 30, del d.lgs. n. 50 del 2016, e in particolare dei principi di economicità, di efficacia, di correttezza, di libera concorrenza, di non discriminazione e di trasparenza; violazione dell’art. 97 Cost. e del principio del giusto procedimento; eccesso di potere per falso presupposto di fatto, travisamento dei fatti, difetto di istruttoria, illogicità ed irragionevolezza, ingiustizia manifesta e sviamento di potere. 

In via ulteriormente subordinata, per il caso in cui fossero ritenuti infondati il primo ed il secondo motivo, la ricorrente eccepisce l’illegittimità dell’art. 4, punto 6, dell’Atto organizzativo dell’APAC della PAT, secondo il quale «per le procedura di gara che prevedano, quale criterio di aggiudicazione, l’offerta economicamente più vantaggiosa con elementi di valutazione esclusivamente quantitativi e/o tabellari, l’attribuzione dei relativi punteggi, attraverso l’applicazione delle formule matematiche indicate negli atti di gara, è demandata al Seggio di gara». Non esiste, secondo la ricorrente, alcuna norma a livello nazionale o a livello provinciale che consenta alle stazioni appaltanti di derogare alla nomina dell’apposita commissione composta da esperti nel settore oggetto di gara allorquando sia prescelto il criterio dell’offerta economicamente più vantaggiosa, neppure laddove i criteri di valutazione delle offerte tecniche siano tutti di tipo quantitativo o tabellari. Del resto le Linee guida ANAC n. 5, recanti “Criteri di scelta dei commissari di gara e di iscrizione degli esperti nell’Albo nazionale obbligatorio dei componenti delle commissioni giudicatrici”, ribadiscono che l’obbligo di nominare l’apposita Commissione giudicatrice sussiste anche quando è prevista «l’attribuzione di un punteggio tabellare secondo criteri basati sul principio on/off».
5.	La Comunità della Val Di Sole si è costituita in giudizio con memoria depositata in data 16 ottobre 2019, eccependo, in via preliminare, il proprio difetto di legittimazione passiva, perché la gara è stata integralmente gestita dall’APAC ai sensi dell’art. 39-bis della legge provinciale n. 3/2006, e chiedendo, in via subordinata, il rigetto delle domande formulate dalla ricorrente.
6.	La controinteressata KGN S.r.l. si è costituita in giudizio con memoria depositata in data 21 ottobre 2019, chiedendo il rigetto delle domande formulate dalla ricorrente. In particolare la controinteressata ha eccepito che il dispositivo denominato Kupolina dispone di due sistemi energetici autonomi, costituiti da batterie e da due pannelli fotovoltaici ad alto rendimento; che nessuna norma preclude alle stazioni appaltanti la possibilità di eseguire la valutazione delle offerte tecniche attraverso criteri numerici e tabellari, basati sulla preventiva determinazione delle caratteristiche del prodotto; che correttamente la stazione appaltante ha ritenuto superflua la nomina della commissione di gara in quanto l’esercizio della discrezionalità tecnico-valutativa si è esaurito nella fase di predeterminazione degli elementi migliorativi del prodotto richiesto.
7.	La Provincia di Trento si è costituita in giudizio per resistere al ricorso e con memoria depositata in data 22 ottobre 2019 ha chiesto il rigetto delle domande formulate dalla ricorrente. In particolare la provincia ha replicato che «il Seggio di Gara non era investito di alcun potere di apprezzamento discrezionale della qualità dell’offerta tecnica, posto che la discrezionalità della valutazione dell’offerta tecnica risultava esercitata ed esaurita dallo stesso disciplinare di gara, né era investito di un accertamento di veridicità della dichiarazione negoziale di offerta delle caratteristiche tecniche migliorative (quanto dichiarato in sede di offerta tecnica vincola il concorrente in sede precontrattuale a pena dell’escussione della garanzia provvisoria e - in caso di aggiudicazione - si traduce in obbligo contrattuale), posto che non era richiesto al Seggio di Gara di effettuare alcun tipo di controllo in merito a quanto offerto dai concorrenti attraverso l’apposito modulo messo a disposizione da parte dell’amministrazione, in quanto la disciplina di gara non richiedeva ai concorrenti di produrre ulteriore documentazione tecnica, a comprova di quanto dichiarato nel modulo da caricare a sistema». Inoltre, secondo la Provincia, «è ragionevole che l’ente aggiudicatore non abbia richiesto la produzione di documentazione a comprova delle caratteristiche tecniche premianti che i concorrenti si sono impegnati a rispettare nell’esecuzione dell’appalto presentando una dichiarazione negoziale di offerta contrattuale, il cui mancato rispetto li esporrebbe all’escussione della garanzia provvisoria ovvero definitiva, al pagamento di penali, alla risoluzione del contratto, al risarcimento per i danni cagionati e alla segnalazione dell’inadempimento ad ANAC». Infine la Provincia ha eccepito che la mancata nomina della Commissione giudicatrice si giustifica in ragione della speciale disciplina posta dall’art. 20-bis della legge provinciale n. 2/2016 (secondo il quale “Il regolamento di attuazione di questa legge disciplina le funzioni della commissione tecnica e del presidente di gara e i requisiti dei componenti di questi organi. Spetta in ogni caso alla commissione tecnica, ove presente, la valutazione dell’offerta tecnica e al presidente di gara l’assegnazione del punteggio all’offerta economica. …”) e del fatto che la stazione appaltante ha scelto di aggiudicare l’appalto con il criterio dell’offerta economicamente più vantaggiosa sulla base di criteri di natura tabellare.
8.	Alla camera di consiglio del 24 ottobre 2019 le parti sono state avvisate della possibilità di definizione del giudizio con sentenza in forma semplificata. Quindi il ricorso è stato trattenuto in decisione.
DIRITTO
1.	La domanda principale - volta a tutelare il c.d. interesse pretensivo principale, ossia l’interesse all’aggiudicazione dell’appalto, e supportata dal primo motivo di ricorso, diretto a dimostrare che una corretta valutazione delle caratteristiche dei prodotti offerti in gara dai concorrenti avrebbe consentito alla ricorrente di collocarsi al primo posto della graduatoria - non può essere accolta alla luce delle seguenti considerazioni.
La valutazione delle offerte tecniche e l’attribuzione dei punteggi rientrano nell’ampia discrezionalità tecnica riconosciuta all’amministrazione e, quindi, sono inammissibili le censure che impingono il merito di valutazioni per loro natura opinabili, in quanto sollecitano il giudice amministrativo a sostituirsi all’amministrazione al di fuori dei tassativi casi sanciti dall’art. 134 cod. proc. amm. (principio consolidato: da ultimo, Consiglio di Stato, Sez. V, 6 maggio 2019, n. 2893). Diverso è però il caso in cui la valutazione tecnica delle offerte presentate sia affidata all’individuazione della presenza o meno degli elementi specificati nei criteri di valutazione (secondo il metodo di attribuzione dei punteggi c.d. “on/off”); in tal caso, se si manifesta l’incongruità dei punteggi attribuiti dalla commissione giudicatrice, il concorrente interessato ben può invocare il sindacato del Giudice amministrativo: l’inesatta percezione, da parte della commissione giudicatrice, dell’offerta tecnica si risolve infatti in un eccesso di potere per manifesto difetto di istruttoria ed errore sui presupposti, il cui accertamento rientra nella competenza del Giudice amministrativo.
Sulla scorta di tale giurisprudenza la ricorrente chiede a questo Tribunale di accertare l’incongruità dei punteggi tecnici attribuiti alla prima e alla seconda classificata, adducendo che il Presidente del seggio di gara avrebbe erroneamente attribuito tali punteggi perché i prodotti offerti in gara dalle controinteressate non presentano parte delle caratteristiche dichiarate negli appositi questionari compilati dalle stesse controinteressate.
Tuttavia si deve rammentare che, secondo una consolidata giurisprudenza (Consiglio di Stato, Sez. IV, 16 giugno 2015, n. 2988), dalla quale non v’è motivo per discostarsi in questa sede, nelle gare per l’aggiudicazione di contratti pubblici l’amministrazione è tenuta ad applicare le regole fissate dal bando di gara, che costituisce la c.d. lex specialis e che, quindi, non può essere disapplicato, neppure nel caso in cui talune delle regole ivi contenute risultino non conformi allo ius superveniens, fatta salva solo la possibilità di agire in autotutela.
Passando al caso in esame, dal combinato disposto degli articoli 16, 18.1, 18.2 e 20 del disciplinare di gara emerge che la valutazione delle offerte tecniche - mediante il criterio dell’offerta economicamente più vantaggiosa - è stata strutturata: da un lato, prevedendo l’applicazione del metodo c.d. “on/off” (ossia del metodo in forza del quale, in presenza di un determinato elemento è attribuito un punteggio predeterminato, senza alcuna valutazione discrezionale, mentre in assenza dell’elemento è attribuito un punteggio pari a zero) ai fini dell’attribuzione dei punteggi, da parte del Presidente del seggio di gara, in base a quanto dichiarato dai concorrenti negli appositi questionari;  dall’altro, non richiedendo ai concorrenti né la presentazione di documentazione tecnica, a comprova di quanto dagli stessi dichiarato, né tantomeno l’esibizione di campioni relativi ai prodotti offerti, e senza prevedere alcun tipo di verifica e di valutazione da parte di un’apposita commissione giudicatrice (organo che non è stato neppure nominato, in applicazione dall’Atto organizzativo dell’APAC della PAT in epigrafe indicato, ove si prevede che “per le procedura di gara che prevedano, quale criterio di aggiudicazione, l’offerta economicamente più vantaggiosa con elementi di valutazione esclusivamente quantitativi e/o tabellari, l’attribuzione dei relativi punteggi, attraverso l’applicazione delle formule matematiche indicate negli atti di gara, è demandata al Seggio di gara”).
In particolare l’art. 16 del disciplinare di gara, relativo all’offerta tecnica e alla documentazione da caricare a sistema come “allegato tecnico” - oltre a sancire che l’offerta tecnica “deve rispettare le caratteristiche minime stabilite dal progetto, pena l’esclusione dalla procedura di gara”- prevede come documentazione da produrre soltanto il “modulo di offerta tecnica, redatto secondo il fac-simile allegato D al presente disciplinare”, nel quale “il concorrente dovrà indicare le migliorie che intende offrire rispetto alle specifiche e caratteristiche minime contenute nei documenti di gara”, senza richiedere ai concorrenti di produrre ulteriore documentazione tecnica e/o campioni dei prodotti offerti in gara. L’art. 18.1 del disciplinare, rubricato “criteri di valutazione dell’offerta tecnica”, contiene una tabella che prevede cinque distinti criteri di valutazione (“numero operazioni”, “peso della calotta”, “fabbisogno energetico”, “caratteristiche costruttive gusci” e “certificazioni”), strutturando la valutazione degli aspetti qualitativi sul metodo “on/off”. L’art. 18.2 del disciplinare, rubricato “Metodo di attribuzione del coefficiente per il calcolo del punteggio dell’offerta tecnica”, prevede l’attribuzione del punteggio tecnico “automaticamente e in valore assoluto, sulla base della presenza o assenza nell’offerta, dell’elemento richiesto”, evidentemente dichiarata dal concorrente nell’ambito del predetto “modulo di offerta tecnica”. L’art. 20 del disciplinare di gara dispone che, “Poiché le offerte tecniche sono valutate sulla base di criteri esclusivamente quantitativi e tabellari (cfr. par. 18 del disciplinare), la commissione tecnica non è prevista”.
Tanto premesso, non appare censurabile l’operato del Presidente del seggio, che - attenendosi fedelmente a quanto previsto dal disciplinare di gara - ha attribuito a ciascuna offerta tecnica i punteggi previsti dalla suddetta tabella attenendosi a quanto dichiarato dai concorrenti (nei questionari di cui al “modulo di offerta tecnica”) circa il possesso delle caratteristiche indicate nella tabella stessa, senza svolgere alcun ulteriore accertamento volto a verificare quanto dichiarato da ciascun concorrente. Come ben evidenziato dalla Provincia nelle sue difese, «le disposizioni del disciplinare di gara non solo non prevedevano, ma neppure consentivano, alcuna forma di previa valutazione in merito al contenuto tecnico di quanto offerto dai concorrenti, sia con riguardo al rispetto delle caratteristiche minime previste dalla documentazione di gara …, che alla miglioria offerta». Il primo motivo del ricorso, e con esso la pretesa aggiudicazione dell’appalto, sono in conclusione infondati.
2.	Ben diverse considerazioni valgono per i restanti motivi di ricorso, con i quali viene dedotto che nel caso in esame la previsione di criteri di valutazione incentrati esclusivamente sul metodo “on/off”, abbinata alla mancata previsione dell’obbligo, per i concorrenti, di allegare documentazione tecnica a corredo dell’offerta e alla mancata nomina, da parte della stazione appaltante, di un’apposita commissione giudicatrice incaricata di verificare quanto dichiarato dai concorrenti, ha prodotto uno snaturamento del previsto criterio dell’offerta economicamente più vantaggiosa, determinando una vera e propria “sterilizzazione” dei punteggi tecnici ed una decisiva incidenza dell’elemento prezzo ai fini dell’aggiudicazione dell’appalto.
Al riguardo giova preliminarmente precisare che in questa sede non è in discussione la possibilità di aggiudicare l’appalto con il criterio dell’offerta economicamente più vantaggiosa utilizzando criteri di valutazione incentrati sul metodo “on/off”. Del resto l’ANAC nelle Linee Guida n. 2, in materia di “Offerta economicamente più vantaggiosa” (approvate con la delibera n. 1005 del 21 settembre 2016 e aggiornate con la delibera n. 424 del 2 maggio 2018), ha chiarito che «Per le forniture e per taluni servizi, ovvero quando non è necessario esprimere una valutazione di natura soggettiva, è possibile attribuire il punteggio anche sulla base tabellare o del punteggio assoluto. In questo caso, sarà la presenza o assenza di una data qualità e l’entità della presenza, che concorreranno a determinare il punteggio assegnato a ciascun concorrente per un determinato parametro. Anche in questo caso si attribuisce il punteggio 0 al concorrente che non presenta il requisito richiesto e un punteggio crescente (predeterminato) al concorrente che presente il requisito richiesto con intensità maggiore».
Tuttavia nelle predette linee guida è stato specificato altresì che i criteri di valutazione devono «consentire un effettivo confronto concorrenziale sui profili tecnici dell’offerta, scongiurando situazioni di appiattimento delle stesse sui medesimi valori, vanificando l’applicazione del criterio del miglior rapporto qualità/prezzo». Ciò - a ben vedere - è quanto è accaduto nel caso in esame per effetto della combinazione del previsto metodo di attribuzione dei punteggi “on/off” con la mancata previsione dell’obbligo di allegare documentazione tecnica a corredo dell’offerta e con la mancata nomina di una commissione incaricata di verificare quanto dichiarato dai concorrenti. L’impostazione della lex specialis ha, di fatto, vanificato la valutazione dell’elemento qualitativo, perché tutti i concorrenti hanno dichiarato il possesso delle caratteristiche richieste per i dispositivi offerti in gara, così ottenendo il massimo punteggio tecnico previsto (70 punti), con l’effetto di trasformare il criterio di aggiudicazione prescelto dalla lex specialis in quello del prezzo più basso (perché l’unico elemento determinante per l’aggiudicazione dell’appalto in contestazione è risultato il prezzo offerto da ciascun corrente) e di rinviare alla fase della stipula e/o dell’esecuzione del contratto la verifica di quanto dichiarato dal concorrente aggiudicatario in merito alle caratteristiche del dispositivo offerto in gara, così unificando due momenti (quello relativo alla gara vera e propria e quello del controllo del prodotto offerto dal concorrente aggiudicatario) che la legislazione in materia di contratti pubblici vuole e tiene autonomi e distinti.
Coglie, quindi, nel segno la ricorrente quando afferma che la lex specialis è viziata da eccesso di potere per illogicità ed irragionevolezza, perché la stazione appaltante non ha chiesto ai concorrenti di produrre documentazione tecnica a supporto di quanto dagli stessi dichiarato nei questionari di cui al “modulo di offerta tecnica” ed ha previsto che tutti i punteggi tecnici fossero attribuiti dal Presidente del seggio attenendosi alle caratteristiche tecniche dei prodotti dichiarate dai concorrenti in tali questionari, senza considerare che occorre tenere ben distinte le caratteristiche tecniche che si prestano ad essere oggetto di una mera dichiarazione di possesso da parte dei concorrenti, ai fini dell’attribuzione dei punteggi secondo il metodo “on/off”  (si pensi, ad esempio, al possesso di una certificazione ISO) e le caratteristiche tecniche rilevanti solo in quanto adeguate (si pensi, con riferimento alla fattispecie in esame, alle caratteristiche relative al “fabbisogno energetico”, oggetto del criterio di valutazione n. 3), per le quali è imprescindibile una valutazione di natura soggettiva da parte di un’apposita commissione giudicatrice (come dimostra la controversia insorta, nella fattispecie in esame, in merito al punteggio tecnico attribuito all’offerta della controinteressata per il sistema di ricarica del dispositivo denominato Kupolina).
3.	Stante quanto precede, la domanda di annullamento proposta in via subordinata dalla ricorrente deve essere accolta e, per l’effetto, devono essere annullati tutti gli atti della procedura selettiva, a partire dagli articoli 16, 18.1, 18.2 e 20 del disciplinare di gara.
4.	La reiezione del primo motivo di ricorso comporta la reiezione della domanda risarcitoria formulata dalla ricorrente, che sconta la mancata dimostrazione della fondatezza della spettanza dell’aggiudicazione e, con essa, dell’ingiustizia del danno.
5.	Tenuto conto della novità della questione, sussistono giusti motivi per compensare tra le parti le spese di lite.
P.Q.M.
Il Tribunale Regionale di Giustizia Amministrativa della Regione autonoma Trentino - Alto Adige/Südtirol, sede di Trento, definitivamente pronunciando sul ricorso n. 144/2019 lo accoglie nei limiti indicati in motivazione e, per l’effetto, annulla gli atti della procedura di gara ivi indicati.
Spese compensate.
Ordina che la presente sentenza sia eseguita dall’autorità amministrativa.
Così deciso in Trento nella camera di consiglio del giorno 24 ottobre 2019 con l’intervento dei magistrati:


Roberta Vigotti,	Presidente
Carlo Polidori,	Consigliere, Estensore
Antonia Tassinari,	Consigliere

Roberta Vigotti,	Presidente
Carlo Polidori,	Consigliere, Estensore
Antonia Tassinari,	Consigliere



IL SEGRETARIO
","Contratti della Pubblica amministrazione – Offerta – Offerta economicamente più vantaggiosa - Metodo off/on – Limiti.
 
E’ legittimo il metodo off/on per la scelta dell'offerta economicamente più vantaggiosa, sebbene non tutte le voci rientranti nell'offerta tecnica si prestano, in generale, ad essere vagliate con tale metodo (che, nello specifico, ha comportato l'appiattimento della valutazione sul solo aspetto economico, trasformando la gara nella scelta del prezzo più basso) (1). 
 
(1) Ha chiarito il Tar che non è in discussione la possibilità di aggiudicare l’appalto con il criterio dell’offerta economicamente più vantaggiosa utilizzando criteri di valutazione incentrati sul metodo “on/off”. Del resto l’ANAC nelle Linee Guida n. 2, in materia di “Offerta economicamente più vantaggiosa” (approvate con la delibera n. 1005 del 21 settembre 2016 e aggiornate con la delibera n. 424 del 2 maggio 2018), ha chiarito che «Per le forniture e per taluni servizi, ovvero quando non è necessario esprimere una valutazione di natura soggettiva, è possibile attribuire il punteggio anche sulla base tabellare o del punteggio assoluto. In questo caso, sarà la presenza o assenza di una data qualità e l’entità della presenza, che concorreranno a determinare il punteggio assegnato a ciascun concorrente per un determinato parametro. Anche in questo caso si attribuisce il punteggio 0 al concorrente che non presenta il requisito richiesto e un punteggio crescente (predeterminato) al concorrente che presente il requisito richiesto con intensità maggiore».
Tuttavia nelle predette linee guida è stato specificato altresì che i criteri di valutazione devono «consentire un effettivo confronto concorrenziale sui profili tecnici dell’offerta, scongiurando situazioni di appiattimento delle stesse sui medesimi valori, vanificando l’applicazione del criterio del miglior rapporto qualità/prezzo». Ciò - a ben vedere - è quanto è accaduto nel caso in esame per effetto della combinazione del previsto metodo di attribuzione dei punteggi “on/off” con la mancata previsione dell’obbligo di allegare documentazione tecnica a corredo dell’offerta e con la mancata nomina di una commissione incaricata di verificare quanto dichiarato dai concorrenti. L’impostazione della lex specialis ha, di fatto, vanificato la valutazione dell’elemento qualitativo, perché tutti i concorrenti hanno dichiarato il possesso delle caratteristiche richieste per i dispositivi offerti in gara, così ottenendo il massimo punteggio tecnico previsto (70 punti), con l’effetto di trasformare il criterio di aggiudicazione prescelto dalla lex specialis in quello del prezzo più basso (perché l’unico elemento determinante per l’aggiudicazione dell’appalto in contestazione è risultato il prezzo offerto da ciascun corrente) e di rinviare alla fase della stipula e/o dell’esecuzione del contratto la verifica di quanto dichiarato dal concorrente aggiudicatario in merito alle caratteristiche del dispositivo offerto in gara, così unificando due momenti (quello relativo alla gara vera e propria e quello del controllo del prodotto offerto dal concorrente aggiudicatario) che la legislazione in materia di contratti pubblici vuole e tiene autonomi e distinti.
 ",Contratti della Pubblica amministrazione
https://www.giustizia-amministrativa.it/web/guest/-/l-adunanza-plenaria-pronuncia-sulla-possibilit-c3-a0-di-sollevare-in-appello-il-difetto-di-giurisdizione-da-parte-del-ricorrente-soccombente-in-primo-,"
L’Adunanza plenaria pronuncia sulla possibilità di sollevare in appello il difetto di giurisdizione da parte del ricorrente soccombente in primo grado e sulla responsabilità della P.A. per l’affidamento suscitato nel destinatario di un provvedimento ampliativo illegittimamente emanato e poi annullato
","N. 00019/2021REG.PROV.COLL.
N. 00008/2021 REG.RIC.A.P.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Adunanza Plenaria)
ha pronunciato la presente
SENTENZA
sul ricorso numero di registro generale 8 di A.P. del 2021, proposto da Immobiliare Michelangelo a r.l., in persona dei legali rappresentanti pro tempore, rappresentata e difesa dagli avvocati Francesco Camerini, Anna e Adriano Rossi, con domicilio eletto presso lo studio di quest’ultimo, in Roma, viale delle Milizie 1;  

contro
Comune di Pescara, in persona del sindaco in carica, rappresentato e difeso dall’avvocato Paola Di Marco, domiciliato presso la segreteria del Consiglio di Stato, in Roma, piazza Capo di Ferro 13; 

per la risoluzione delle questioni di diritto deferite ex art. 99 cod. proc. amm.
con ordinanza della II Sezione del Consiglio di Stato 9 marzo 2021, n. 2013, emessa nel giudizio d’appello contro la sentenza del Tribunale amministrativo regionale per l’Abruzzo - Sezione staccata di Pescara, n. 293/2012, resa tra le parti, concernente la domanda di risarcimento dei danni conseguenti all’annullamento di una concessione edilizia;

Vista l’ordinanza della II Sezione indicata in epigrafe, con cui sono state deferite all’Adunanza plenaria del Consiglio di Stato, ai sensi dell’art. 99, comma 1, cod. proc. amm., alcune questioni di diritto;
Viste le memorie ex art. 73 cod. proc. amm., conclusionali e di replica delle parti e tutti gli atti della causa;
Relatore nell’udienza pubblica del giorno 14 luglio 2021 il consigliere Fabio Franconiero, sulle note di udienza ex artt. 4 del decreto-legge 30 aprile 2020, n. 28 (Misure urgenti per la funzionalità dei sistemi di intercettazioni di conversazioni e comunicazioni, ulteriori misure urgenti in materia di ordinamento penitenziario, nonché disposizioni integrative e di coordinamento in materia di giustizia civile, amministrativa e contabile e misure urgenti per l’introduzione del sistema di allerta Covid-19; convertito dalla legge 25 giugno 2020, n. 70), e 25 del decreto-legge 28 ottobre 2020, n. 137 (Ulteriori misure urgenti in materia di tutela della salute, sostegno ai lavoratori e alle imprese, giustizia e sicurezza, connesse all’emergenza epidemiologica da Covid-19; convertito dalla legge 18 dicembre 2020, n. 176);
Ritenuto e considerato in fatto e diritto quanto segue.

FATTO
1. Con l’ordinanza indicata in epigrafe la II Sezione di questo Consiglio di Stato ha deferito all’Adunanza plenaria alcune questioni in materia di responsabilità della pubblica amministrazione per l’affidamento suscitato nel destinatario di un provvedimento ampliativo illegittimamente emanato e poi annullato, sulle quali ha ravvisato ai sensi dell’art. 99, comma 1, cod. proc. amm. orientamenti contrastanti della giurisprudenza amministrativa. 
2. Le questioni deferite sono sorte in un contenzioso promosso dalla società Immobiliare Michelangelo a r.l. contro il Comune di Pescara dopo che la concessione edilizia da quest’ultimo rilasciata alla prima (n. 9 del 14 gennaio 1999 e successive varianti) per la realizzazione di un nuovo fabbricato in luogo di quello preesistente, situato in viale Riviera, è stata annullata in sede giurisdizionale amministrativa su ricorso di alcuni titolari di immobili situati nelle vicinanze (sentenza del Tribunale amministrativo regionale per l’Abruzzo - Sezione staccata di Pescara, 9 gennaio 2006, n. 11, confermata dal Consiglio di Stato, sez. IV, con decisione dell’11 aprile 2007, n. 1672, contro la quale con sentenza del 12 maggio 2008, n. 2166, la medesima Sezione dichiarava inammissibile il successivo ricorso per revocazione). L’annullamento è stato pronunciato perché il titolo ad edificare era stato rilasciato in violazione della distanza minima dagli edifici prospicienti stabilita dall’art. 7 delle norme tecniche di attuazione del piano regolatore generale del Comune di Pescara, pari alla semisomma tre le altezze di questi con quello da realizzare. 
3. Nel presente giudizio, la società immobiliare ricorrente ha chiesto che il Comune di Pescara sia condannato al risarcimento dei danni conseguenti a tale annullamento, per la lesione derivatane al proprio affidamento sul fatto che l’unica distanza minima tra le costruzioni da rispettare fosse quello di 10 metri tra pareti finestrate stabilito dall’art. 9, n. 2), del decreto interministeriale 2 aprile 1968, n. 1444 (Limiti inderogabili di densità edilizia, di altezza, di distanza fra i fabbricati e rapporti massimi tra gli spazi destinati agli insediamenti residenziali e produttivi e spazi pubblici o riservati alle attività collettive, al verde pubblico o a parcheggi, da osservare ai fini della formazione dei nuovi strumenti urbanistici o della revisione di quelli esistenti, ai sensi dell'art. 17 della legge n. 765 del 1967). La Immobiliare Michelangelo ha dedotto al riguardo che l’affidamento sulla necessità di rispettare quest’unico limite si fonda sulla posizione assunta dall’amministrazione comunale nel rilascio di titoli ad edificare nella stessa zona omogenea (B2), e di avere sulla base di ciò presentato il proprio progetto edilizio nel lotto di terreno dell’estensione di 1310 mq circa appositamente acquistato. La ricorrente ha sottolineato sul punto che se avesse saputo dell’ulteriore limite poi posto a fondamento dell’annullamento in sede giurisdizionale della concessione edilizia rilasciata a proprio favore avrebbe previsto un diverso posizionamento del fabbricato avente la medesima cubatura di quello per il quale è stato rilasciato il titolo ad edificare annullato, o avrebbe potuto utilizzare un lotto di terreno ulteriore adiacente, dell’estensione di circa 500 mq.
4. La domanda risarcitoria fondata sulla causa petendi così sintetizzata è stata respinta in primo grado dal Tribunale amministrativo regionale per l’Abruzzo - Sezione staccata di Pescara, con sentenza 20 giugno 2012, n. 293, oggetto del presente appello. 
5. In quest’ultimo, per resistere al quale si è costituito il Comune di Pescara, la Immobiliare Michelangelo ha contestato:
- la statuizione affermativa della giurisdizione amministrativa sulla presente controversia, ricondotta alla materia dell’«urbanistica e edilizia» devoluta alla giurisdizione esclusiva del giudice amministrativo dall’art. 133, lett. f), cod. proc. amm.;
- la statuizione di rigetto della domanda risarcitoria, fondata sull’assenza tanto di un affidamento della società ricorrente ad ottenere il titolo ad edificare nondimeno rilasciato dal Comune di Pescara tutelabile ex art. 2043 del cod. civ., quanto di un comportamento colpevole di quest’ultimo.
6. Sui motivi d’appello della società immobiliare la Sezione rimettente ha ravvisato l’esistenza di orientamenti giurisprudenziali contrastanti relativi al primo motivo, così suddivisi: 
- se sia ammissibile l’(auto)eccezione di difetto di giurisdizione, sollevata cioè dalla parte che tale giurisdizione ha adito, e se, in caso negativo, il giudice «possa comunque affrontare la questione della giurisdizione in generale»; 
- in quest’ultimo caso, «se sussista la giurisdizione del giudice amministrativo a conoscere una domanda del privato diretta ad ottenere la condanna della pubblica amministrazione al risarcimento dei danni subiti a seguito dell’annullamento in sede giurisdizionale di un provvedimento amministrativo ‒ emanato dalla medesima amministrazione ‒ favorevole all’interessato e, in particolare, di un titolo edilizio esplicito o implicito».
7. Nel merito della domanda risarcitoria, oggetto del secondo motivo d’appello, sono state deferite le ulteriori questioni se ed in che misura in una fattispecie avente le caratteristiche sopra descritte il privato possa in astratto vantare un legittimo e qualificato affidamento sul provvedimento amministrativo poi annullato.
DIRITTO
1. Sulla prima questione deferita, concernente l’ammissibilità dell’eccezione di difetto di giurisdizione proposta in appello dal ricorrente soccombente in primo grado, va confermato l’orientamento secondo cui essa è inammissibile, come affermato in modo ormai incontrastato sia dalla giurisprudenza amministrativa (tra le altre: Cons. Stato, Ad. plen., ord. 28 luglio 2017, n. 4; II, 18 giugno 2021, n. 4740, 6 maggio 2021, n. 3543, 8 marzo 2021, n. 1909, 24 dicembre 2020, n. 8330, 2 dicembre 2020, n. 7628, 20 dicembre 2019, n. 8630, 14 novembre 2019, n. 7811, 31 maggio 2019, n. 3654; III, 17 maggio 2021, n. 3822, 31 maggio 2018, n. 3272, 1° dicembre 2016, n. 5047, 26 ottobre 2016, n. 4501, 13 aprile 2015, n. 1855, 7 aprile 2014, n. 1630; IV, 24 luglio 2019, n. 5231, 22 maggio 2017, n. 2367, 21 dicembre 2013, n. 5403; V, 15 marzo 2021, n. 2164, 7 gennaio 2020, n. 75, 6 dicembre 2019, n. 8345, 19 settembre 2019, n. 6247, 28 maggio 2019, n. 3500, 13 agosto 2018, n. 4934, 27 marzo 2015, n. 1605, 7 febbraio 2012, n. 656; VI, 5 gennaio 2021, n. 151, 8 aprile 2015, n. 1778, 8 febbraio 2013, n. 703), sia dalla Corte di Cassazione (Cass., SS.UU., 20 ottobre 2016, n. 21260; seguita poi dalle sentenze 19 gennaio 2017, n. 1907, 25 maggio 2018, n. 13192, e 24 settembre 2018, n. 22439). 
2. L’inammissibilità ha un duplice fondamento.
Presso questo Consiglio di Stato era prevalsa la tesi dell’abuso del processo e dalla violazione del dovere di cooperazione per la ragionevole durata del processo sancita dall’art. 2, comma 2, cod. proc. amm., tratta dall’ondivago e strumentale comportamento del ricorrente consistente nel contestare in appello la giurisdizione da lui stesso adita dopo l’esito sfavorevole del giudizio di primo grado, e dunque secundum eventum litis. La Corte di cassazione, nei suoi più recenti arresti, ha sottolineato il profilo di inammissibilità per difetto del requisito della soccombenza in primo grado sulla questione di giurisdizione, implicitamente risolta a favore dello stesso ricorrente; dal che ha fatto discendere l’assenza di un interesse ad appellare il capo autonomo di decisione concernente la questione pregiudiziale.
3. Dopo avere ripercorso l’evoluzione giurisprudenziale ora richiamata, la sopra citata ordinanza di questa Adunanza plenaria del 28 luglio 2017, n. 4, ha «riconferma(to) le conclusioni cui erano pervenute le sezioni semplici, pur con le puntualizzazioni della Corte di cassazione» ed affermato «ai sensi dell’art. 99, quinto comma, del codice del processo amministrativo il seguente principio di diritto: “la parte risultata vittoriosa di fronte al tribunale amministrativo sul capo di domanda relativo alla giurisdizione non è legittimata a contestare in appello la giurisdizione del giudice amministrativo”». Al principio di diritto già affermato in sede nomofilattica va quindi data continuità. 
4. Si può aggiungere che il duplice fondamento dell’inammissibilità della questione di giurisdizione proposta in appello mediante (auto)eccezione del ricorrente soccombente in primo grado, trova ulteriore base giuridica nell’esistenza di un rimedio tipico per dirimere in via definitiva ed immodificabile i dubbi sulla giurisdizione, e cioè il regolamento preventivo di giurisdizione davanti alle Sezioni unite della Cassazione, ai sensi dell’art. 41 cod. proc. civ., che, secondo la giurisprudenza di quest’ultima, può essere proposto anche dall’attore a fronte dell’altrui contestazione (in questo senso, di recente: Cass., SS.UU., ord. 22 aprile 2021 n. 10742; 5 novembre 2019, n. 28331; 13 giugno 2017, n. 14653). Il mancato utilizzo dello strumento processuale appositamente previsto per risolvere la questione pregiudiziale di giurisdizione prima che la causa «sia decisa nel merito in primo grado» (così l’art. 41, comma 1, cod. proc. civ.) rende pertanto palese la strumentalità della sua riproposizione in appello da parte di colui che avrebbe potuto farlo già in primo grado e che su tale questione non abbia nondimeno riportato alcuna soccombenza.
5. L’ordinanza di rimessione si domanda nondimeno se la questione di giurisdizione possa essere affrontata «anche in caso di una declaratoria d’inammissibilità».
In linea di principio la risposta è negativa, dal momento che l’art. 276, comma 2, cod. proc. civ., richiamato dall’art. 76, comma 4, cod. proc. amm., prevede che il collegio giudicante «decide gradatamente le questioni pregiudiziali proposte dalle parti o rilevabili d’ufficio e quindi il merito della causa». L’avverbio di modo «gradatamente» richiama l’ordine logico-giuridico secondo cui le questioni sono poste, tale per cui, una volta definita una questione avente carattere risolutivo del giudizio, il collegio è spogliato del potere di decidere. La motivazione della sentenza dovrebbe quindi costituire l’espressione del giudizio formulato in camera di consiglio secondo le modalità indicate dalle disposizioni processuali sopra richiamate. Nondimeno la prassi, formatasi in assenza di divieti sul punto, registra motivazioni di sentenze che, pur definendo questioni pregiudiziali risolutive, scendono anche nell’esame del merito, quando vi sia convergenza rispetto alla decisione assunta sulla questione pregiudiziale, e dunque in funzione rafforzativa di quest’ultima.
6. Peraltro, l’inammissibilità non sarebbe certamente d’ostacolo ad esaminare la questione nella presente sede nomofilattica, che il codice del processo amministrativo ha rafforzato con l’art. 99, comma 5, il quale prevede che l’Adunanza plenaria se reputa la questione «di particolare importanza (…) può comunque enunciare il principio di diritto nell’interesse della legge». Nel caso di specie non induce tuttavia all’applicazione della disposizione in questione il fatto che la stessa questione di giurisdizione è posta alla decisione dell’Adunanza plenaria nel ricorso in appello iscritto al n. di r.g. 4605 del 2020, in forza dell’ordinanza di rimessione della IV Sezione in data 11 maggio 2021, n. 3701, assunta in decisione alla medesima udienza del 14 luglio 2021 in cui è passata in decisione anche la presente controversia. 
7. Possono quindi essere esaminate le questioni di merito deferite dall’ordinanza, relative alla possibilità di configurare un «legittimo e qualificato affidamento sul provvedimento amministrativo annullato»
in sede giurisdizionale che il suo destinatario possa azionare mediante una domanda risarcitoria nei confronti dell’amministrazione che ha emanato l’atto e, «in caso positivo», a quali condizioni ed entro quali limiti un simile affidamento può essere riconosciuto un risarcimento del danno «per lesione dell’affidamento incolpevole».
8. Con riguardo al primo ordine di questioni, relative all’an, la risposta è affermativa. 
9. L’affidamento nella legittimità dei provvedimenti dell’amministrazione e più in generale sulla correttezza del suo operato è riconosciuto dalla risalente giurisprudenza di questa Adunanza plenaria come situazione giuridica soggettiva tutelabile attraverso il rimedio del risarcimento del danno. L’affermazione di principio può essere fatta risalire alla sentenza del 5 settembre 2005, n. 6, in un caso in cui l’impresa aggiudicataria di una procedura di affidamento di un appalto pubblico aveva chiesto la condanna al risarcimento dei danni nei confronti dell’amministrazione che aveva legittimamente revocato la gara. Sul presupposto che, nell’applicare le norme sull’evidenza pubblica, quest’ultima è anche soggetta alle «norme di correttezza di cui all’art. 1337 c.c. prescritte dal diritto comune», e malgrado la legittimità dell’intervento in autotutela, l’Adunanza plenaria ha riconosciuto il risarcimento per la lesione dell’affidamento maturato dall’aggiudicataria sulla conclusione del contratto, una volta che la sua offerta era stata selezionata in gara come la migliore ed era stato emesso a suo favore il provvedimento definitivo. Negli stessi termini l’Adunanza plenaria si è più di recente espressa con la sentenza 4 maggio 2018, n. 5. 
10. Secondo i principi formulati nei precedenti ora richiamati le regole di legittimità amministrativa e quelle di correttezza operano su piani distinti, uno relativo alla validità degli atti amministrativi e l’altro concernente invece la responsabilità dell’amministrazione e i connessi obblighi di protezione in favore della controparte. Oltre che distinti, i profili in questione sono autonomi e non in rapporto di pregiudizialità, nella misura in cui l’accertamento di validità degli atti impugnati non implica che l’amministrazione sia esente da responsabilità per danni nondimeno subiti dal privato destinatario degli stessi. 
11. Più di recente la giurisprudenza di questo Consiglio di Stato, con affermazione di carattere generale, ha statuito che l’affidamento «è un principio generale dell’azione amministrativa che opera in presenza di una attività della pubblica amministrazione che fa sorgere nel destinatario l’aspettativa al mantenimento nel tempo del rapporto giuridico sorto a seguito di tale attività» (Cons. Stato, VI, 13 agosto 2020, n. 5011). Pur sorto nei rapporti di diritto civile, con lo scopo di tutelare la buona fede ragionevolmente riposta sull’esistenza di una situazione apparentemente corrispondente a quella reale, da altri creata (e di cui sono applicazioni concrete, tra le altre, la “regola possesso vale titolo” ex art. 1153 cod. civ., l’acquisto dall’erede apparente di cui all’art. 534 cod. civ., il pagamento al creditore apparente ex art. 1189 cod. civ. e l’acquisto di diritto di diritti dal titolare apparente ex artt. 1415 e 1416 cod. civ.), l’affidamento è ormai considerato canone ordinatore anche dei comportamenti delle parti coinvolte nei rapporti di diritto amministrativo, ovvero quelli che si instaurano nell’esercizio del potere pubblico, sia nel corso del procedimento amministrativo sia dopo che sia stato emanato il provvedimento conclusivo. 
12. A conferma della descritta evoluzione si pone l’art. 1, comma 2-bis, della legge 7 agosto 1990, n. 241, il quale dispone che: «(i) rapporti tra il cittadino e la pubblica amministrazione sono improntati ai princìpi della collaborazione e della buona fede» [comma aggiunto dall’art. 12, comma 1, lettera 0a), legge 11 settembre 2020, n. 120; di conversione, con modificazioni, del decreto-legge 16 luglio 2020, n. 76, recante «Misure urgenti per la semplificazione e l’innovazione digitali»]. La disposizione ora richiamata ha positivizzato una regola di carattere generale dell’agire pubblicistico dell’amministrazione, che trae fondamento nei principi costituzionali di imparzialità e buon andamento (art. 97, comma 2, Cost.) e che porta a compimento la concezione secondo cui il procedimento amministrativo - forma tipica di esercizio della funzione amministrativa - è il luogo di composizione del conflitto tra l’interesse pubblico primario e gli altri interessi, pubblici e privati, coinvolti nell’esercizio del primo. Per il migliore esercizio della discrezionalità amministrativa il procedimento necessita pertanto dell’apporto dei soggetti a vario titolo interessati, nelle forme previste dalla legge sul procedimento del 7 agosto 1990, n. 241. Concepito in questi termini, il dovere di collaborazione e di comportarsi secondo buona fede ha quindi portata bilaterale, perché sorge nell’ambito di una relazione che, sebbene asimmetrica, è nondimeno partecipata ed in ragione di ciò esso si rivolge all’amministrazione e ai soggetti che a vario titolo intervengono nel procedimento. 
13. A fronte del dovere di collaborazione e di comportarsi secondo buona fede possono pertanto sorgere aspettative, che per il privato istante si indirizzano all’utilità derivante dall’atto finale del procedimento, la cui frustrazione può essere per l’amministrazione fonte di responsabilità. Inoltre la lesione dell’aspettativa può configurarsi non solo in caso di atto legittimo, come nella fattispecie decisa dall’Adunanza plenaria nelle sopra menzionate sentenze del 5 settembre 2005, n. 6, e del 4 maggio 2018, n. 5, ma anche nel caso di atto illegittimo, poi annullato in sede giurisdizionale. Anche in questa seconda ipotesi può infatti configurarsi per il soggetto beneficiario dell’atto per sé favorevole un’aspettativa alla stabilità del bene della vita con esso acquisito e che dunque può essere lesa dalla sua perdita conseguente all’annullamento in sede giurisdizionale. 
14. Sulla base di tutto quanto finora considerato può dunque essere affermato il seguente principio di diritto: «nei rapporti di diritto amministrativo, inerenti all’esercizio del pubblico potere, è configurabile un affidamento del privato sul legittimo esercizio di tale potere e sull’operato dell’amministrazione conforme ai principi di correttezza e buona fede, fonte per quest’ultima di responsabilità non solo per comportamenti contrari ai canoni di origine civilistica ora richiamati, ma anche per il caso di provvedimento favorevole annullato su ricorso di terzi».
15. Con riguardo all’ulteriore questione deferita nella presente sede nomofilattica, concernente i limiti entro cui può essere riconosciuto il risarcimento per lesione dell’affidamento, deve innanzitutto premettersi che l’affidamento tutelabile in via risarcitoria deve essere ragionevole, id est incolpevole. Esso deve quindi fondarsi su una situazione di apparenza costituita dall’amministrazione con il provvedimento, o con il suo comportamento correlato al pubblico potere, e in cui il privato abbia senza colpa confidato. Nel caso di provvedimento poi annullato, il soggetto beneficiario deve dunque vantare una fondata aspettativa alla conservazione del bene della vita ottenuto con il provvedimento stesso, la frustrazione della quale può quindi essere considerata meritevole di tutela per equivalente in base all’ordinamento giuridico. La tutela risarcitoria non interviene quindi a compensare il bene della vita perso a causa dell’annullamento del provvedimento favorevole, che comunque si è accertato non spettante nel giudizio di annullamento, ma a ristorare il convincimento ragionevole che esso spettasse.
16. Nella descritta prospettiva, il grado della colpa dell’amministrazione, e dunque la misura in cui l’operato di questa è rimproverabile, rileva sotto il profilo della riconoscibilità dei vizi di legittimità da cui potrebbe essere affetto il provvedimento. Al riguardo va ricordato che nel giudizio di annullamento la colpa dell’amministrazione è elemento costitutivo della responsabilità dell’amministrazione nei confronti del ricorrente che agisce contro il provvedimento a sé sfavorevole, sebbene essa sia presuntivamente correlata all’illegittimità del provvedimento, per cui spetta all’amministrazione dare la prova contraria dell’errore scusabile. Sulla base di questa presunzione, per il danno da lesione dell’affidamento da provvedimento favorevole, poi annullato, la colpa dell’amministrazione è invece un elemento che ha rilievo nella misura in cui rende manifesta l’illegittimità del provvedimento favorevole al suo destinatario, e consenta di ritenere che egli ne potesse pertanto essere consapevole. 
17. Come infatti esposto in precedenza, la tutela di tale situazione soggettiva si fonda sui principi di corretta e buona fede che regolano l’esercizio del pubblico potere e che dunque postulano che l’aspettativa sul risultato utile o sulla conservazione dell’utilità si sia ottenuta in circostanze che obiettivamente la giustifichino. Secondo una regola di carattere generale in ambito civile la buona fede «non giova se l’ignoranza dipende da colpa grave» (art. 1147, comma 2, cod. civ.), per cui un affidamento incolpevole non è pertanto predicabile innanzitutto nel caso estremo ipotizzato nell’ordinanza di rimessione, in cui sia il privato ad avere indotto dolosamente l’amministrazione ad emanare il provvedimento. In conformità alla regola civilistica ora richiamata altrettanto è a dirsi se l’illegittimità del provvedimento era evidente ed avrebbe pertanto potuto essere facilmente accertata dal suo beneficiario. 
18. L’atteggiamento psicologico di quest’ultimo può dunque essere considerato come fattore escludente del risarcimento solo in queste ipotesi e non già ogniqualvolta vi sia un contributo del privato nell’emanazione dell’atto, come suppone l’ordinanza di rimessione. Non ogni apporto del privato all’emanazione dell’atto può infatti condurre a configurare in via di automatismo una colpa in grado di escludere un affidamento tutelabile sulla sua legittimità. Si giungerebbe altrimenti a negare sempre la tutela risarcitoria, tenuto conto che i provvedimenti amministrativi favorevoli, ampliativi della sfera giuridica del destinatario, sono sempre emessi ad iniziativa di quest’ultimo.
19. Va infatti considerato al riguardo che, sebbene al privato sia riconosciuto il potere di attivare il procedimento amministrativo e di fornire in esso ogni apporto utile per la sua conclusione in senso per sé favorevole, egli lo fa all’esclusivo fine di realizzare il proprio utile. E’ invece sempre l’amministrazione che rimane titolare della cura dell’interesse pubblico e che dunque è tenuta a darvi piena attuazione, se del caso sacrificando l’interesse privato; pertanto, se quest’ultimo trova soddisfazione è perché esso è ritenuto conforme alla norma e all’interesse pubblico primario dalla stessa tutelato. Malgrado gli istituti partecipativi introdotti con la sopra citata legge n. 241 del 1990, e la recente positivizzazione dei doveri di collaborazione e buona fede, il potere amministrativo mantiene infatti la sua tipica connotazione di unilateralità, che si correla alle sovraordinate esigenze di attuazione dei fini di interesse pubblico stabiliti dalla legge, di cui l’amministrazione è responsabile.
20. Nondimeno, con riguardo a gradi della colpa inferiore a quello «grave»,
non possono nemmeno essere trascurati i caratteri di specialità del diritto amministrativo rispetto al diritto comune, tra cui la centralità che nel primo assume la tutela costitutiva di annullamento degli atti amministrativi illegittimi, contraddistinta dal fatto che il beneficiario di questi assume la qualità di controinteressato nel relativo giudizio. Con l’esercizio dell’azione di annullamento quest’ultimo è quindi posto nelle condizioni di conoscere la possibile illegittimità del provvedimento a sé favorevole, per giunta entro il ristretto arco temporale dato dal termine di decadenza entro cui, ai sensi dell’art. 29 cod. proc. amm., l’azione deve essere proposta, e di difenderlo. La situazione che viene così a crearsi induce, per un verso, ad escludere un affidamento incolpevole, dal momento che l’annullamento dell’atto per effetto dell’accoglimento del ricorso diviene un’evenienza non imprevedibile, di cui il destinatario non può non tenere conto ed addirittura da lui avversata allorché deve resistere all’altrui ricorso; per altro verso, porta ad ipotizzare un affidamento tutelabile solo prima della notifica dell’atto introduttivo del giudizio.
21. In conclusione, sulle ulteriori questioni deferite in sede nomofilattica può essere affermato il seguente principio di diritto: «la responsabilità dell’amministrazione per lesione dell’affidamento ingenerato nel destinatario di un suo provvedimento favorevole, poi annullato in sede giurisdizionale, postula che sulla sua legittimità sia sorto un ragionevole convincimento, il quale è escluso in caso di illegittimità evidente o quando
il medesimo destinatario abbia conoscenza dell’impugnazione contro lo stesso provvedimento». 
22. Tutto ciò precisato, nel caso di specie il risarcimento dei danni per lesione da affidamento sul provvedimento favorevole poi annullato è domandato dalla Immobiliare Michelangelo sulla base del rilievo che il Comune di Pescara aveva rilasciato a suo favore diversi titoli a costruire nella stessa zona omogenea di piano regolatore generale nel solo rispetto della distanza minima tra costruzioni stabilita nel decreto del 2 aprile 1968, n. 1444, e non anche in quella prevista dalle norme tecniche di attuazione di piano. Alla statuizione di rigetto della domanda in primo grado, fondata sul fatto che nessuna colpa dell’amministrazione è ravvisabile per l’annullamento della concessione edilizia ciò nondimeno rilasciata, poiché il comportamento di quest’ultima «corrisponde alla convinzione della ditta di aver diritto ad ottenere la concessione edilizia», la società odierna appellante oppone l’assunto per cui compete in via esclusiva all’amministrazione interpretare ed applicare la normativa urbanistica ed edilizia applicabile. A fronte di ciò il privato richiedente il titolo a costruire «deve poter confidare che l’interpretazione della norma da parte dell’autorità preposta a tale compito non costituisca un inganno», per cui, in caso di errata interpretazione e conseguente illegittimità del provvedimento emesso, l’amministrazione è tenuta a risarcire il privato.
Nei propri scritti conclusionali la Immobiliare Michelangelo ha aggiunto, anche a confutazione delle tesi espresse dalla IV Sezione di questo Consiglio di Stato, con la sopra citata ordinanza di rimessione ex art. 99, comma 1, cod. proc. amm. dell’11 maggio 2021, n. 3701, che il rischio correlato all’esecuzione del provvedimento favorevole, e nello specifico di un titolo ad edificare, non può sempre essere assunto dal privato «in base ad un malinteso principio di autoresponsabilità». Secondo l’appellante, ad eccezione del caso in cui il privato «abbia proposto istanze infedeli», il rischio va invece posto a carico dell’amministrazione, nella sua qualità di «operatore qualificato» preposto all’interpretazione ed applicazione delle norme attributive del pubblico potere e responsabile dell’attuazione degli scopi di interesse pubblico stabiliti dalla legge.
23. Sulla prospettazione così sintetizzata la Sezione rimettente, cui il presente giudizio va restituito ai sensi dell’art. 99, comma 4, cod. proc. amm. secondo i principi di diritto sopra affermati, dovrà valutare se da essa emerga un affidamento dell’appellante sulla legittimità della concessione edilizia richiesta ed ottenuta, o piuttosto una pretesa a che l’amministrazione applichi correttamente le regole urbanistico-edilizie vigenti, anche a costo di respingere l’istanza di rilascio di un titolo ad edificare. Dovrà quindi essere verificato se a fondamento della domanda risarcitoria non sia stata dedotta un’aspettativa alla legittimità dell’azione amministrativa, indistinguibile da quella del quivis de populo; da questa, se non consegue con carattere di automatismo un rischio a carico del privato che abbia attivato il potere, nemmeno può per converso predicarsi con altrettanto automatismo un diritto al risarcimento del danno a favore di quest’ultimo, se non nei casi in cui sia allegata e dimostrata una convinzione non inficiata da colpa sulla legittimità dell’iniziativa intrapresa e del provvedimento favorevole ottenuto.
24. Sugli aspetti ora esaminati la Sezione rimettente, alla quale è rimessa anche la regolamentazione delle spese di giudizio, dovrà dunque svolgere i necessari accertamenti.
P.Q.M.
Il Consiglio di Stato in sede giurisdizionale (Adunanza Plenaria), non definitivamente pronunciando sull’appello, come in epigrafe proposto, enuncia i principi di cui in motivazione e per il resto restituisce il giudizio alla Sezione rimettente. 
Ordina che la presente sentenza sia eseguita dall’autorità amministrativa.
Così deciso in Roma nelle camere di consiglio dei giorni 14 luglio 2021 e 19 ottobre 2021, con l’intervento dei magistrati:


Filippo Patroni Griffi,	Presidente
Luigi Maruotti,	Presidente
Carmine Volpe,	Presidente
Gianpiero Paolo Cirillo,	Presidente
Luciano Barra Caracciolo,	Presidente
Michele Corradino,	Presidente
Paolo Giovanni Nicolo' Lotti,	Consigliere
Hadrian Simonetti,	Consigliere
Andrea Pannone,	Consigliere
Oberdan Forlenza,	Consigliere
Giulio Veltri,	Consigliere
Fabio Franconiero,	Consigliere, Estensore
Massimiliano Noccelli,	Consigliere

Filippo Patroni Griffi,	Presidente
Luigi Maruotti,	Presidente
Carmine Volpe,	Presidente
Gianpiero Paolo Cirillo,	Presidente
Luciano Barra Caracciolo,	Presidente
Michele Corradino,	Presidente
Paolo Giovanni Nicolo' Lotti,	Consigliere
Hadrian Simonetti,	Consigliere
Andrea Pannone,	Consigliere
Oberdan Forlenza,	Consigliere
Giulio Veltri,	Consigliere
Fabio Franconiero,	Consigliere, Estensore
Massimiliano Noccelli,	Consigliere



","Processo amministrativo – Eccezione di difetto di giurisdizione – Difetto di giurisdizione – In appello - Sollevata dalla parte vittoriosa in primo grado sul capo di domanda relativo alla giurisdizione – Inammissibilità.        
Risarcimento danni – Affidamento – Provvedimento favorevole annullamento in sede giurisdizionale – Conseguenza.
Risarcimento danni – Affidamento – Provvedimento favorevole annullamento in sede giurisdizionale – Limiti.
 
​​​​​​​
          E’ inammissibile l’eccezione di difetto di giurisdizione sollevata proposta in appello dal ricorrente soccombente in primo grado (1).
          Nei rapporti di diritto amministrativo, inerenti all’esercizio del pubblico potere, è configurabile un affidamento del privato sul legittimo esercizio di tale potere e sull’operato dell’amministrazione conforme ai principi di correttezza e buona fede, fonte per quest’ultima di responsabilità non solo per comportamenti contrari ai canoni di origine civilistica ora richiamati, ma anche per il caso di provvedimento favorevole annullato su ricorso di terzi (2).
            La responsabilità dell’amministrazione per lesione dell’affidamento ingenerato nel destinatario di un suo provvedimento favorevole, poi annullato in sede giurisdizionale, postula che sulla sua legittimità sia sorto un ragionevole convincimento, il quale è escluso in caso di illegittimità evidente o quando il medesimo destinatario abbia conoscenza dell’impugnazione contro lo stesso provvedimento (3).
 
La questione è stata rimessa da Cons. St., sez. II, ord., 9 marzo 2021, n. 2013
(1) Giurisprudenza consolidata del giudice amministrativo (tra le altre: Cons. Stato, Ad. plen., ord. 28 luglio 2017, n. 4; 18 giugno 2021, n. 4740, 6 maggio 2021, n. 3543, 8 marzo 2021, n. 1909, 24 dicembre 2020, n. 8330, 2 dicembre 2020, n. 7628, 20 dicembre 2019, n. 8630, 14 novembre 2019, n. 7811, 31 maggio 2019, n. 3654; III, 17 maggio 2021, n. 3822, 31 maggio 2018, n. 3272, 1° dicembre 2016, n. 5047, 26 ottobre 2016, n. 4501, 13 aprile 2015, n. 1855, 7 aprile 2014, n. 1630; IV, 24 luglio 2019, n. 5231, 22 maggio 2017, n. 2367, 21 dicembre 2013, n. 5403; V, 15 marzo 2021, n. 2164, 7 gennaio 2020, n. 75, 6 dicembre 2019, n. 8345, 19 settembre 2019, n. 6247, 28 maggio 2019, n. 3500, 13 agosto 2018, n. 4934, 27 marzo 2015, n. 1605, 7 febbraio 2012, n. 656; VI, 5 gennaio 2021, n. 151, 8 aprile 2015, n. 1778, 8 febbraio 2013, n. 703) e della Corte di Cassazione (SS.UU., 20 ottobre 2016, n. 21260; 19 gennaio 2017, n. 1907, 25 maggio 2018, n. 13192, e 24 settembre 2018, n. 22439).
Ha chiarito l’Alto consesso che il duplice fondamento dell’inammissibilità della questione di giurisdizione proposta in appello mediante (auto)eccezione del ricorrente soccombente in primo grado, trova ulteriore base giuridica nell’esistenza di un rimedio tipico per dirimere in via definitiva ed immodificabile i dubbi sulla giurisdizione, e cioè il regolamento preventivo di giurisdizione davanti alle Sezioni unite della Cassazione, ai sensi dell’art. 41 c.p.c., che, secondo la giurisprudenza di quest’ultima, può essere proposto anche dall’attore a fronte dell’altrui contestazione (in questo senso, di recente: Cass., SS.UU., ord. 22 aprile 2021 n. 10742; 5 novembre 2019, n. 28331; 13 giugno 2017, n. 14653). Il mancato utilizzo dello strumento processuale appositamente previsto per risolvere la questione pregiudiziale di giurisdizione prima che la causa «sia decisa nel merito in primo grado» (così l’art. 41, comma 1, c.p.c.) rende pertanto palese la strumentalità della sua riproposizione in appello da parte di colui che avrebbe potuto farlo già in primo grado e che su tale questione non abbia nondimeno riportato alcuna soccombenza.
L’ordinanza di rimessione si è domandata se la questione di giurisdizione possa essere affrontata «anche in caso di una declaratoria d’inammissibilità».
Ad avviso della Adunanza plenaria In linea di principio la risposta è negativa, dal momento che l’art. 276, comma 2, c.p.c., richiamato dall’art. 76, comma 4, c.p.a.., prevede che il collegio giudicante «decide gradatamente le questioni pregiudiziali proposte dalle parti o rilevabili d’ufficio e quindi il merito della causa». L’avverbio di modo «gradatamente» richiama l’ordine logico-giuridico secondo cui le questioni sono poste, tale per cui, una volta definita una questione avente carattere risolutivo del giudizio, il collegio è spogliato del potere di decidere. La motivazione della sentenza dovrebbe quindi costituire l’espressione del giudizio formulato in camera di consiglio secondo le modalità indicate dalle disposizioni processuali sopra richiamate. Nondimeno la prassi, formatasi in assenza di divieti sul punto, registra motivazioni di sentenze che, pur definendo questioni pregiudiziali risolutive, scendono anche nell’esame del merito, quando vi sia convergenza rispetto alla decisione assunta sulla questione pregiudiziale, e dunque in funzione rafforzativa di quest’ultima.
Peraltro, l’inammissibilità non sarebbe certamente d’ostacolo ad esaminare la questione nella presente sede nomofilattica, che il codice del processo amministrativo ha rafforzato con l’art. 99, comma 5, il quale prevede che l’Adunanza plenaria se reputa la questione «di particolare importanza (…) può comunque enunciare il principio di diritto nell’interesse della legge».  
 
(2) La questione che l’Alto consesso ha affrontato è se è configurabile un «legittimo e qualificato affidamento sul provvedimento amministrativo annullato» in sede giurisdizionale che il suo destinatario possa azionare mediante una domanda risarcitoria nei confronti dell’amministrazione che ha emanato l’atto e, «in caso positivo», a quali condizioni ed entro quali limiti un simile affidamento può essere riconosciuto un risarcimento del danno «per lesione dell’affidamento incolpevole».
Ha aggiunto l’Adunanza plenaria che l’affidamento nella legittimità dei provvedimenti dell’amministrazione e più in generale sulla correttezza del suo operato è riconosciuto dalla risalente giurisprudenza di questa Adunanza plenaria come situazione giuridica soggettiva tutelabile attraverso il rimedio del risarcimento del danno. L’affermazione di principio può essere fatta risalire alla sentenza del 5 settembre 2005, n. 6,  in un caso in cui l’impresa aggiudicataria di una procedura di affidamento di un appalto pubblico aveva chiesto la condanna al risarcimento dei danni nei confronti dell’amministrazione che aveva legittimamente revocato la gara. Sul presupposto che, nell’applicare le norme sull’evidenza pubblica, quest’ultima è anche soggetta alle «norme di correttezza di cui all’art. 1337 c.c. prescritte dal diritto comune», e malgrado la legittimità dell’intervento in autotutela, l’Adunanza plenaria ha riconosciuto il risarcimento per la lesione dell’affidamento maturato dall’aggiudicataria sulla conclusione del contratto, una volta che la sua offerta era stata selezionata in gara come la migliore ed era stato emesso a suo favore il provvedimento definitivo. Negli stessi termini l’Adunanza plenaria si è più di recente espressa con la sentenza 4 maggio 2018, n. 5.
A fronte del dovere di collaborazione e di comportarsi secondo buona fede possono pertanto sorgere aspettative, che per il privato istante si indirizzano all’utilità derivante dall’atto finale del procedimento, la cui frustrazione può essere per l’amministrazione fonte di responsabilità. Inoltre la lesione dell’aspettativa può configurarsi non solo in caso di atto legittimo, come nella fattispecie decisa dall’Adunanza plenaria nelle sopra menzionate sentenze del 5 settembre 2005, n. 6, e del 4 maggio 2018, n. 5, ma anche nel caso di atto illegittimo, poi annullato in sede giurisdizionale. Anche in questa seconda ipotesi può infatti configurarsi per il soggetto beneficiario dell’atto per sé favorevole un’aspettativa alla stabilità del bene della vita con esso acquisito e che dunque può essere lesa dalla sua perdita conseguente all’annullamento in sede giurisdizionale.  
 
(3) Ha chiarito l’Adunanza plenaria che l’affidamento tutelabile in via risarcitoria deve essere ragionevole, id est incolpevole. Esso deve quindi fondarsi su una situazione di apparenza costituita dall’amministrazione con il provvedimento, o con il suo comportamento correlato al pubblico potere, e in cui il privato abbia senza colpa confidato. Nel caso di provvedimento poi annullato, il soggetto beneficiario deve dunque vantare una fondata aspettativa alla conservazione del bene della vita ottenuto con il provvedimento stesso, la frustrazione della quale può quindi essere considerata meritevole di tutela per equivalente in base all’ordinamento giuridico. La tutela risarcitoria non interviene quindi a compensare il bene della vita perso a causa dell’annullamento del provvedimento favorevole, che comunque si è accertato non spettante nel giudizio di annullamento, ma a ristorare il convincimento ragionevole che esso spettasse.
Nella descritta prospettiva, il grado della colpa dell’amministrazione, e dunque la misura in cui l’operato di questa è rimproverabile, rileva sotto il profilo della riconoscibilità dei vizi di legittimità da cui potrebbe essere affetto il provvedimento. Al riguardo va ricordato che nel giudizio di annullamento la colpa dell’amministrazione è elemento costitutivo della responsabilità dell’amministrazione nei confronti del ricorrente che agisce contro il provvedimento a sé sfavorevole, sebbene essa sia presuntivamente correlata all’illegittimità del provvedimento, per cui spetta all’amministrazione dare la prova contraria dell’errore scusabile. Sulla base di questa presunzione, per il danno da lesione dell’affidamento da provvedimento favorevole, poi annullato, la colpa dell’amministrazione è invece un elemento che ha rilievo nella misura in cui rende manifesta l’illegittimità del provvedimento favorevole al suo destinatario, e consenta di ritenere che egli ne potesse pertanto essere consapevole.
 L’atteggiamento psicologico del privato può dunque essere considerato come fattore escludente del risarcimento solo in queste ipotesi e non già ogniqualvolta vi sia un contributo del privato nell’emanazione dell’atto, come suppone l’ordinanza di rimessione. Non ogni apporto del privato all’emanazione dell’atto può infatti condurre a configurare in via di automatismo una colpa in grado di escludere un affidamento tutelabile sulla sua legittimità. Si giungerebbe altrimenti a negare sempre la tutela risarcitoria, tenuto conto che i provvedimenti amministrativi favorevoli, ampliativi della sfera giuridica del destinatario, sono sempre emessi ad iniziativa di quest’ultimo.
Va infatti considerato al riguardo che, sebbene al privato sia riconosciuto il potere di attivare il procedimento amministrativo e di fornire in esso ogni apporto utile per la sua conclusione in senso per sé favorevole, egli lo fa all’esclusivo fine di realizzare il proprio utile. E’ invece sempre l’amministrazione che rimane titolare della cura dell’interesse pubblico e che dunque è tenuta a darvi piena attuazione, se del caso sacrificando l’interesse privato; pertanto, se quest’ultimo trova soddisfazione è perché esso è ritenuto conforme alla norma e all’interesse pubblico primario dalla stessa tutelato. Malgrado gli istituti partecipativi introdotti con la l. n. 241 del 1990, e la recente positivizzazione dei doveri di collaborazione e buona fede, il potere amministrativo mantiene infatti la sua tipica connotazione di unilateralità, che si correla alle sovraordinate esigenze di attuazione dei fini di interesse pubblico stabiliti dalla legge, di cui l’amministrazione è responsabile.
Nondimeno, con riguardo a gradi della colpa inferiore a quello «grave», non possono nemmeno essere trascurati i caratteri di specialità del diritto amministrativo rispetto al diritto comune, tra cui la centralità che nel primo assume la tutela costitutiva di annullamento degli atti amministrativi illegittimi, contraddistinta dal fatto che il beneficiario di questi assume la qualità di controinteressato nel relativo giudizio. Con l’esercizio dell’azione di annullamento quest’ultimo è quindi posto nelle condizioni di conoscere la possibile illegittimità del provvedimento a sé favorevole, per giunta entro il ristretto arco temporale dato dal termine di decadenza entro cui, ai sensi dell’art. 29 c.p.a.., l’azione deve essere proposta, e di difenderlo. La situazione che viene così a crearsi induce, per un verso, ad escludere un affidamento incolpevole, dal momento che l’annullamento dell’atto per effetto dell’accoglimento del ricorso diviene un’evenienza non imprevedibile, di cui il destinatario non può non tenere conto ed addirittura da lui avversata allorché deve resistere all’altrui ricorso; per altro verso, porta ad ipotizzare un affidamento tutelabile solo prima della notifica dell’atto introduttivo del giudizio.",Processo amministrativo
https://www.giustizia-amministrativa.it/web/guest/-/rapporto-fra-la-disciplina-delle-limitate-deroghe-alle-esclusioni-per-insolvenza-e-la-disciplina-della-riduzione-della-compagine-di-una-ati-sovrabbond,"
Rapporto fra la disciplina delle limitate deroghe alle esclusioni per insolvenza  e la disciplina della riduzione della compagine di una ATI sovrabbondante
","N. 04858/2020REG.PROV.COLL.
N. 01998/2020 REG.RIC.
N. 02456/2020 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Sesta)
ha pronunciato la presente
SENTENZA
sul ricorso numero di registro generale 1998 del 2020, proposto da Carron Bau S.r.l. - G.m.b.H., in proprio e quale capogruppo di a.t.i. con Mair Josef & Co. KG. des Mair Klaus e Di Vincenzo Dino & C. S.p.A., in persona del legale rappresentante pro tempore, rappresentata e difesa dagli avvocati Paolo Segalerba e Paolo Carbone, con domicilio digitale come da PEC da Registri di Giustizia; 

contro
Impresa Pizzarotti & C. S.p.A., in proprio e quale capogruppo di a.t.i. con Collini Lavori S.p.A., quest’ultima anche in proprio e in qualità di mandante, in persona dei legali rappresentanti pro tempore, rappresentate e difese dagli avvocati Gerhard Brandstätter, Herwig Neulichedl e Andrea Mazzanti, con domicilio digitale come da PEC da Registri di Giustizia; 

nei confronti
Provincia autonoma di Bolzano, in persona del Presidente in carica, rappresentata e difesa dagli avvocati Michele Costa, Laura Fadanelli, Alexandra Roilo, Renate von Guggenberg, Patrizia Pignatta e Lukas Plancker, con domicilio digitale come da PEC da Registri di Giustizia e domicilio eletto presso lo studio dell’avvocato Michele Costa in Roma, via Bassano del Grappa, n. 24; Cooperativa Muratori & Cementisti - C.M.C. di Ravenna Società Cooperativa, in persona del legale rappresentante pro tempore, rappresentata e difesa dagli avvocati Massimo Frontoni e Gianluca Luzi, con domicilio digitale come da PEC da Registri di Giustizia e domicilio eletto presso lo studio dell’avvocato Massimo Frontoni in Roma, via Guido d’Arezzo, n. 2; ACP - Agenzia per i procedimenti e la vigilanza in materia di contratti pubblici di lavori, servizi e forniture, Astaldi S.p.A., Comunità Comprensoriale Burgraviato e relativi Comuni, non costituiti in giudizio nel presente grado; 

sul ricorso numero di registro generale 2456 del 2020, proposto da Cooperativa Muratori & Cementisti - C.M.C. di Ravenna Società Cooperativa, in persona del legale rappresentante pro tempore, rappresentata e difesa dagli avvocati Massimo Frontoni e Gianluca Luzi, con domicilio digitale come da PEC da Registri di Giustizia e domicilio eletto presso lo studio dell’avvocato Massimo Frontoni in Roma, via Guido d’Arezzo, n. 2; 

contro
Impresa Pizzarotti & C. S.p.A., in proprio e quale capogruppo di a.t.i. con Collini Lavori S.p.A., quest’ultima anche in proprio e in qualità di mandante, in persona dei legali rappresentanti pro tempore, rappresentate e difese dagli avvocati Gerhard Brandstätter, Herwig Neulichedl e Andrea Mazzanti, con domicilio digitale come da PEC da Registri di Giustizia; 

nei confronti
Provincia autonoma di Bolzano, in persona del Presidente in carica, rappresentata e difesa dagli avvocati Michele Costa, Laura Fadanelli, Alexandra Roilo, Renate von Guggenberg, Patrizia Pignatta e Lukas Plancker, con domicilio digitale come da PEC da Registri di Giustizia e domicilio eletto presso lo studio dell’avvocato Michele Costa in Roma, via Bassano del Grappa, n. 24;Carron Bau S.r.l. - G.m.b.H., in proprio e quale capogruppo di a.t.i. con Mair Josef & Co. KG. des Mair Klaus e Di Vincenzo Dino & C. S.p.A., in persona del legale rappresentante pro tempore, rappresentata e difesa dagli avvocati Paolo Segalerba e Paolo Carbone, con domicilio digitale come da PEC da Registri di Giustizia; ACP - Agenzia per i procedimenti e la vigilanza in materia di contratti pubblici di lavori, servizi e forniture, Astaldi S.p.A., Comunità Comprensoriale Burgraviato e relativi Comuni, non costituiti in giudizio nel presente grado; 


per la riforma
della sentenza del Tribunale regionale di giustizia amministrativa - Sezione autonoma di Bolzano, n. 42/2020, resa tra le parti e concernente: affidamento dei lavori di costruzione della circonvallazione ovest di Merano, opere civili 2° lotto;

Visti i ricorsi in appello e i relativi allegati;
Visti gli atti di costituzione in giudizio delle rispettive parti appellate;
Visti tutti gli atti della causa;
Visto l’art. 120, commi 10 e 11, cod. proc. amm.;
Relatore, nell’udienza pubblica del giorno 18 giugno 2020, il consigliere Bernhard Lageder e uditi, per le parti, gli avvocati Paolo Segalerba, Paolo Carbone, Gerhard Brandstätter, Karin Mussner per delega dell’avvocato Herwig Neulichedl, Andrea Mazzanti, Massimo Frontoni, Gianluca Luzi e Alexandra Roilo, in collegamento da remoto ai sensi dell’art. 4 d.-l. 30 aprile 2020, n. 28;
Ritenuto e considerato in fatto e diritto quanto segue.

FATTO e DIRITTO
1. La presente controversia inerisce alla procedura di gara per l’affidamento dei lavori di «Costruzione della circonvallazione nord ovest di Merano, Opere civili 2° lotto», al prezzo base d’asta di euro 102.635.000,00 (di cui euro 2.186.468,76 per gli oneri di sicurezza), secondo il criterio dell’offerta economicamente più vantaggiosa, indetta dalla Provincia autonoma di Bolzano tramite l’Agenzia per i procedimenti e la vigilanza di contratti pubblici di lavori, servizi e forniture (ACP) con bando pubblicato il 20-23 dicembre 2016 sul Supplemento alla Gazzetta Ufficiale dell’Unione Europea. 
1.1. Con provvedimento del 1° settembre 2017 – comunicato agli otto concorrenti il 4 settembre 2017 ai sensi dell’art. 76, comma 5, d.lgs. n. 50/2016 – la gara veniva aggiudicata definitivamente, per un importo di euro 100.030.816,02 (al netto del ribasso offerto), all’a.t.i. CMC (composta dalla Cooperativa Muratori e Cementisti - CMC in qualità di mandataria e dalle imprese Carron Bau s.r.l., Mair Josef & KG des Mair Klaus e Di Vincenzo Dino & C. S.p.A. in qualità di mandanti), risultata prima classificata con un punteggio di 96,250 (di cui 26,250 punti per l’offerta economica e 70,00 punti per l’offerta tecnica), davanti alla seconda classificata a.t.i. PAC (composta dalla PAC S.p.A. in qualità di mandataria e dalle imprese Oberosler Cav. Pietro s.r.l., Erdbau s.r.l., Marx A.G., Bitumisarco s.r.l. e De.CoBau in qualità di mandanti) con un punteggio di 93,890 (di cui 30,00 punti per l’offerta economica e 63,89 punti per l’offerta tecnica). Seguivano, al terzo posto, l’impresa Astaldi S.p.A. con un punteggio di 85,340 (di cui 27,470 punti per l’offerta prezzo e 57,87 punti per l’offerta tecnica) e, al quarto posto, l’a.t.i. Pizzarotti (composta dalla Pizzarotti & C. S.p.A. in qualità di mandataria e dalla Collini Lavori S.p.A. in qualità di mandante) con un punteggio di 85,260 (di cui 26,910 punti per l’offerta economica e 58,35 punti per l’offerta tecnica). 
1.2. Avverso tale provvedimento la seconda classificata a.t.i. PAC proponeva ricorso dinanzi al TRGA di Bolzano (rubricato sub r.g. n. 215 del 2017). Nell’ambito di tale giudizio l’aggiudicataria CMC formulava ricorso incidentale, deducendo la mancanza dei requisiti di ordine generale in capo al raggruppamento ricorrente in ragione della presentazione, da parte della mandante Oberosler, di un’istanza di concordato ‘in bianco’ ai sensi dell’art. 161, comma 6, l. fall. (in data 21 ottobre 2017 dinanzi al Tribunale fallimentare di Bolzano, in pendenza del giudizio di primo grado). Il ricorso incidentale è stato respinto dal TRGA con la sentenza non definitiva n. 253/2018, la quale tuttavia è stata riformata in appello da questa Sezione con la sentenza n. 3984 del 13 giugno 2019 (previa pubblicazione del dispositivo in data 28 dicembre 2018), con cui è stato accolto il ricorso incidentale e dichiarato improcedibile il ricorso principale proposto dalla seconda classificata PAC; sentenza d’appello, cui si uniformava il TRGA con la sentenza definitiva n. 229 del 1° ottobre 2019 per il vincolo di giudicato endoprocessuale che ne scaturiva, confermando l’improcedibilità del ricorso principale n. 215 del 2017 e dei correlativi motivi aggiunti.
1.3. Il 28 settembre 2018 la terza classificata Astaldi depositava domanda per l’ammissione al concordato preventivo ‘in bianco’ ex art. 161, comma 6, l. fall. dinanzi al Tribunale fallimentare di Roma. 
1.4. Il 4 dicembre 2018 analogo ricorso di concordato preventivo ‘in bianco’ veniva presentato dalla CMC, mandataria della compagine già risultata aggiudicataria in via definitiva, dinanzi al Tribunale fallimentare di Ravenna. 
1.5. A tal punto, la quarta classificata Pizzarotti, con nota del 26 marzo 2019 inviata sia all’ACP che alla Provincia – sulla testuale premessa «che i concorrenti che precedono nella graduatoria risultano esclusi a seguito di sentenza passata in giudicato (i.e., A.T.I. con mandataria P.A.C. S.p.A., giusto dispositivo di sentenza del Consiglio di Stato, Sezione VI, pubblicato il 28.12.2018 n. 07942/2018 reg. ric.) o da escludere secondo ius receptum […], in virtù del disposto di cui all’art. 186bis co. 6 l.f. (i.e. A.T.I. con mandataria la C.M.C. di Ravenna e A.T.I. con mandataria la società Astaldi S.p.A.)», chiedeva «che si proceda allo scorrimento della graduatoria con aggiudicazione della gara in oggetto e la stipula del contratto a proprio favore», sull’assunto che «i tre concorrenti anzidetti non potranno perciò in alcun modo né direttamente né indirettamente, né a mezzo di non consentite modifiche soggettive, stipulare ed eseguire il contratto in oggetto». 
1.5.1. Con nota successiva del 30 aprile 2019, l’impresa Pizzarotti reiterava le medesime istanze già formulate con la missiva del 26 marzo 2019, assumendo la perdita del correlativo requisito di ordine generale in capo a CMC e Astaldi e precisando che «tale omissione non potrà essere sanata ex post, in virtù del principio dell’obbligo della permanenza dei requisiti di ordine generale in capo al concorrente per tutto il corso della procedura di gara, dalla data di presentazione dell’offerta, sino alla stipula del contratto di appellato (Cons. Stato, Ad. Pl., 20.07.2015, n. 8)». 
1.5.2. Nel frattempo, con dichiarazione del 1° aprile 2019, le imprese Carron Bau, Mair e Di Vincenzo avevano comunicato alla stazione appaltante di aver proceduto a revocare il mandato a CMC e di costituire quale nuova mandataria la Carron Bau, in possesso di tutti i requisiti all’uopo necessari. 
Le stesse, con nota 13 maggio 2019, previo richiamo alla sopravvenuta legge provinciale 29 aprile 2019, n. 2, entrata in vigore il 1° maggio 2019, sottolineavano che, anche sotto tale profilo, la diversa compagine associativa già indicata con la predetta lettera del 1° aprile 2019 doveva considerarsi in possesso di tutti i requisiti richiesti dalla legge e dal bando, e che l’aggiudicazione definitiva del 1° settembre 2017 era ormai da tempo efficace, con conseguente aspettativa della compagine ad addivenire alla stipula del contratto per l’affidamento dei lavori in questione, essendo ormai scaduto il relativo termine dilatorio.
Il 14 maggio 2019 veniva poi formalizzato l’accordo tra le imprese Carron Bau, Mair e Di Vincenzo, da un lato, e la CMC, dall’altro, con il quale, anche agli effetti della vicenda concordataria in atto nei confronti di quest'ultima, si disciplinava la fuoriuscita di CMC dal raggruppamento; l’accordo veniva approvato dal Tribunale di Ravenna con provvedimento del 7 giugno 2019, comunicato dalle imprese il 23 luglio 2019 unitamente ad uno stralcio dell’accordo. 
Con atto notarile del 22 maggio 2019, le imprese Mair e Di Vincenzo conferivano mandato con rappresentanza alla Carron Bau ai fini della stipula del contratto di appalto con la Provincia.
1.5.3. Con nota del 20 giugno 2019, l’impresa Pizzarotti reiterava le istanze già oggetto delle note del 26 marzo e 30 aprile 2019, con le quali erano stati «rilevati motivi di esclusione dalla procedura di gara tanto del r.t.i. C.M.C. che della soc. Astaldi» ed era stato evidenziato «come sarebbe stato contrario a legge acconsentire ad eventuali modifiche soggettive in corso di gara in quanto esse sarebbero risultate chiaramente elusive della avvenuta perdita dei requisiti di ordine generale ai sensi dell’art. 80 co. 5 lett. b) D.lgs. 50/2016 e dell’art. 186-bis L.F.» (v. così, testualmente la nota del 20 giugno 2019); essa contestava altresì l’applicabilità alla fattispecie de qua della sopravvenuta legge provinciale n. 2/2019, reiterando l’istanza di scorrimento della graduatoria. 
1.5.4. L’ACP rispondeva con lettera del 26 giugno 2019, facendo presente di essere mera struttura di supporto ai committenti e che, nel caso di specie, la verifica della sussistenza dei requisiti ai fini dell’adozione dell’efficacia dell’aggiudicazione spettava alla Provincia.
1.5.5. Pizzarotti reiterava le richieste sub 1.5.3. con lettera del legale incaricato del 22 luglio 2019, cui seguiva risposta da ACP del 6 settembre 2019 dello stesso tenore di quella precedente. 
1.6. La Provincia committente, con atto del 13 settembre 2020: 
- prendeva atto del provvedimento del 7 giugno 2019, con il quale il Tribunale di Ravenna aveva autorizzato la modifica del raggruppamento mediante la sostituzione della CMC con Carron Bau, nonché della nota del 23 maggio 2019, con la quale Carron Bau aveva comunicato la modifica del raggruppamento attuata con atto notarile;
- rilevava che «l’offerta del predetto raggruppamento è risultata sostanzialmente la migliore al termine della procedura aggiudicata col criterio dell’offerta economicamente più vantaggiosa, che tale offerta non ha subito modifiche per effetto della sostituzione del mandatario, così come confermato dalla nota di Carron Bau s.r.l. dd. 20.05.2019 […] e che CMC con nota […] dd. 21.052019 si è impegnata a mettere a disposizione le figure professionali del direttore tecnico Ing. L. Girardi, dell’assistente di cantiere Geom. D. Delvecchio e del preposto alla sicurezza Ing. C. Di Gioia»; 
- «conferma[va]» di conseguenza il provvedimento di aggiudicazione del 1° settembre 2017 in favore dell’a.t.i. Carron Bau (mandataria), Mair Josef e Di Vincenzo Dino (mandanti), per l’importo complessivo di euro 100.030.816,02, comprensivo di euro 2.186.468,76 per oneri della sicurezza. 
Con atto successivo del 9 ottobre 2019, la Provincia dava atto che dai controlli effettuati in capo all’aggiudicataria ai sensi dell’art. 6, comma 27, l. prov. n. 17/1993 circa il possesso dei requisiti generali e speciali di cui agli artt. 80 e 83 d.lgs. n. 50/2016 non emergevano cause di esclusione e dichiarava l’efficacia dell’aggiudicazione ai sensi dell’art. 32, comma 7, d.lgs. n. 50/2016. 
2. Avverso gli atti del 13 settembre 2019 e del 9 ottobre 2019 Pizzarotti e Collini proponevano ricorso n. 186 del 2019 (notificato il 10-16 ottobre 2019 e depositato il 15 ottobre 2019) dinanzi al TRGA di Bolzano, il quale, previo accoglimento dell’istanza cautelare di sospensione dell’efficacia dei provvedimenti impugnati, con la sentenza in epigrafe (n. 42/2020) provvedeva come segue:  
(i) dichiarava ammissibile l’intervento ad opponendum spiegato dalla Comunità comprensoriale Burgraviato e dai Comuni ricadenti nell’ambito del relativo comprensorio, ritenendo che le amministrazioni locali intervenute in giudizio potessero conseguire un vantaggio indiretto e riflesso dal rigetto del ricorso, in quanto interessate a un tempestivo compimento dell’opera in funzione della soluzione dei problemi di traffico di tutta la zona;
(ii) respingeva le eccezioni di inammissibilità, irricevibilità e improcedibilità del ricorso, in primis per l’omessa impugnazione dell’aggiudicazione definitiva del 1° settembre 2017, sollevate dalle controinteressate Carron Bau e CMC e dalle amministrazioni resistenti e intervenienti; 
(iii) accoglieva il primo motivo di ricorso – con il quale le ricorrenti Pizzarotti e Collini avevano dedotto la violazione dell’art. 80, comma 5, lettera b), d.lgs. n. 50/2016 in riferimento all’art. 186-bis r.d. 16 marzo 1942, n. 267, dell’art. 2.5 del disciplinare di gara e dell’art. 48, comma 19, d.lgs. n. 20/2016, sotto il profilo che in capo a CMC e Astaldi sarebbe venuto meno il requisito di partecipazione di ordine generale in seguito alla presentazione di domande di concordato ‘in bianco’, e che non sarebbero consentite modificazioni successive della compagine del raggruppamento per eludere la disciplina dei requisiti di partecipazione, riferendosi la clausola di salvezza di cui al citato art. 80 unicamente alle procedure di concordato preventivo con continuità aziendale già ammesse o corredate della necessaria documentazione –, sulla base dei seguenti rilievi:
- secondo la consolidata e costante giurisprudenza amministrativa i requisiti di partecipazione devono sussistere e mantenuti in capo ai concorrenti per l’intero arco di vita del procedimento concorsuale e del rapporto contrattuale a far data dal termine per il deposito della domanda e dell’offerta fino alla completa esecuzione delle prestazioni ed al relativo pagamento (principio, affermato dall’Adunanza plenaria nella sentenza n. 8/2015 e riaffermato nella sentenza n. 3984/2019 della VI Sezione, di cui sopra sub 1.2., in riferimento alla situazione concernente la mandante Oberosler dell’a.t.i. seconda classificata capeggiata da PAC); 
- avendo le imprese CMC e Astaldi nel corso della fase di gara presentato domanda di concordato preventivo ‘in bianco’, le stesse hanno perso il requisito di ordine generale richiesto dall’art. 80, comma 5, lettera b), d.lgs. n. 50/2016, e la loro successiva ammissione al concordato con continuità aziendale non poteva retroattivamente sanare la perdita del requisito (infatti, CMC versava in stato di concordato preventivo ‘in bianco’ dal 4 dicembre 2018 sino al 12 giugno 2019 con perdita della continuità del possesso dei requisiti per tale periodo, ed Astaldi dal 28 settembre 2018 al 5 agosto 2019); 
- anche la lex specialis di gara (art. 2.5 del disciplinare) limitava espressamente la partecipazione alle sole imprese ammesse al concordato preventivo con continuità aziendale ai sensi dell’art. 186-bis l. fall., o che avessero presentato il ricorso diretto all’ammissione di tale procedura; 
- la disciplina delineata dall’art. 80 d.lgs. n. 50/2016 non consentiva di distinguere, ai fini dell’adozione del provvedimento di esclusione, tra i diversi momenti della procedura di gara, imponendo perciò l’esclusione anche nella fase successiva all’aggiudicazione e anteriore alla stipula del contratto; 
- ciò doveva valere soprattutto in un caso quale quello sub iudice, ove la Provincia si era vincolata, in sede giudiziale, a non proseguire oltre nella procedura di gara in pendenza della lite (id est alla verifica dei requisiti in capo all’aggiudicatario e all’eventuale conseguente stipula del contratto), e l’intera procedura era riemersa dalla fase di stallo solo a partire dal deposito della sentenza del Consiglio di Stato in data 13 giugno 2019, né la Provincia poteva procedere sic et simpliciter alla verifica dei requisiti di partecipazione dell’a.t.i. aggiudicataria, nel frattempo modificato dal lato soggettivo; 
- infatti, l’amministrazione appaltante aveva dovuto riaprire il procedimento con successiva conferma dell’aggiudicazione e, solo una volta terminato tale fase, aveva avviato la fase della verifica dei requisiti; 
- infondate erano pertanto le deduzioni di Carron, CMC e degli intervenienti, secondo cui al momento del recesso di CMC l’amministrazione avrebbe già provveduto a verificare i requisiti di capacità tecnica e moralità, quando invece la stessa si era vincolata a non proseguire oltre nella procedura; 
- destituita di fondamento era altresì la tesi, per cui la fuoriuscita di CMC avrebbe comportato l’apertura di una nuova fase istruttoria e che quindi, in forza del principio tempus regit actum, avrebbe dovuto trovare applicazione il nuovo comma 19-ter dell’art. 48 d.lgs. n. 50/2016 introdotto dal decreto correttivo (d.lgs. 19 aprile 2017, n. 56), che ha esteso le previsioni delle modifiche soggettive dei raggruppamenti di imprese, contenute nei precedenti commi 17, 18 e 19, dalla fase esecutiva anche alla fase di gara; 
- infatti, la nuova norma non poteva ritenersi applicabile alle procedure di evidenza pubblica, quale quella sub iudice, il cui bando fosse stato pubblicato prima dell’entrata in vigore della nuova disciplina, restando in tali casi ferma la disciplina della lex specialis di gara come cristallizzata nel disciplinare, che nel caso di specie all’art. 2.5 stabiliva che potevano partecipare alla gara unicamente imprese in concordato preventivo con continuità aziendale; 
- peraltro, il recesso di una o più imprese dal raggruppamento era ammesso dal comma 19 del citato art. 48 alla condizione che ricorressero esigenze organizzative proprie dell’a.t.i., non invece per eludere la legge di gara ed evitare una sanzione di esclusione per carenza dei requisiti in capo alle imprese associate; 
- nel caso di specie, nessuna esigenza organizzativa è stata rappresentata, non potendosi nella risoluzione del mandato da parte di Carron, Mair e Di Vincenzo, per il venir meno ope legis in capo a CMC dei requisiti necessari, ravvisare un’esigenza organizzativa per gli effetti di cui alla disposizione da ultimo citata; 
(iv) accoglieva il secondo e il terzo motivo di ricorso, esaminati congiuntamente – con i quali la ricorrente aveva dedotto la violazione dell’art. 6, comma 27, l. prov. n.17/1993, quale introdotto dall’art. 23, comma 1, l. prov. 29 aprile 2019, n. 2, e dell’art. 48, comma 17, d.lgs. n. 50/1990 (in quanto non applicabili alla fattispecie di concordato preventivo ‘in bianco’), la violazione della par condicio tra i concorrenti, il difetto di istruttoria e l’eccesso di potere per sviamento ed il mancato accertamento alla sopravvenuta perdita del requisito di ordine generale di cui all’art. 80, comma 5, lettera b), d.lgs. n. 50/2016, nonché il contrasto della disciplina transitoria prevista dall’art. 6, comma 30, l. n. 17/1993, quale inserito dalla l. prov. n. 2/2019, con le norme di attuazione dello statuto speciale di autonomia (in particolare, con l’art. 1 d.lgs. n. 162/2017), con l’art. 11 delle disposizioni sulla legge in generale e con l’art. 3 della Costituzione –, riaffermando il principio per cui doveva applicarsi la disciplina legislativa e della lex specialis cristallizzata al momento della pubblicazione del bando, con la conseguente inapplicabilità sia del nuovo comma 19-ter dell’art. 48 d.lgs. n. 50/2016 sia della nuovo comma 27 dell’art. 6 l. prov. n. 17/1993, ed escludendo che la lex specialis di gara fosse etero-integrabile con la sopravvenuta normativa provinciale, sulla base di un’interpretazione costituzionalmente orientata (in aderenza ai principio di parità di trattamento e di ragionevolezza consacrati dall’art. 3 Cost.) per cui «l’art. 6, comma 30, della L.P. n. 17/1993 deve essere letto nel senso che esso possa trovare applicazione retroattiva unicamente in quelle gare ove la lex specialis nulla stabilisce in ordine alla modificabilità soggettiva. Solo in questi casi si potrebbe ravvisare una legittima eterointegrazione retroattiva del bando di gara» (v. così, testualmente, il punto 102. dell’appellata sentenza); 
(v) accoglieva altresì il quarto motivo – con cui era stata dedotta la violazione dell’art. 48, comma 19, d.lgs. n. 50/2016 per il carattere elusivo della modificazione in senso riduttivo del raggruppamento anche in relazione all’art. 186-bis, comma 6, l. fall. –, in quanto l’estromissione di CMC eludeva le conseguenze di legge che la perdita del requisito avrebbe comportato, peraltro ritenuto dagli stessi componenti del raggruppamento ragione per risolvere ope legis il contratto di mandato; 
(vi) dichiarava assorbito il quinto motivo, con cui era stata dedotta la violazione dell’art. 6, comma 27, l. prov. n. 17/1993 per la mancanza originaria in capo a Carron Bau dei requisiti di qualificazione nella categoria OS21 per coprire la quota di esecuzione dichiarata da CMC in sede di gara, dovendo il possesso dei requisiti essere riferito alla data di presentazione dell’offerta, mentre lo «spacchettamento» della categoria OS21 tra Carron Bau (20%) e Di Vincenzo (80%) sarebbe contrario al sistema di qualificazione e partecipazione alle gare (per il caso della non conforme interpretazione della legge provinciale all’art. 92, comma 2, d.P.R. 5 ottobre 2010, n. 207, le ricorrenti avevano sollevato questione di illegittimità costituzionale);
(vii) annullava pertanto gli atti impugnati (ossia, gli atti di cui sopra sub 6.), accertava la perdita dei requisiti di ordine generale ai sensi dell’art. 80, comma 5, lettera b), d.lgs. n. 50/2016, in corso di gara, sia in capo all’a.t.i. Carron/CMC sia in capo all’impresa Astaldi, e ordinava alla stazione appaltante di procedere all’aggiudicazione della gara a favore dell’a.t.i. Pizzarotti, salve le verifiche «sull’esistenza di tutti i requisiti di legge, così come cristallizzati dal bando di gara». 
3. Avverso tale sentenza interponeva appello l’impresa Carron Bau, nella qualità ut supra (con ricorso rubricato sub r.g. n. 2456 del 2020), deducendo i seguenti motivi:
a) (con i primi due motivi) l’erronea reiezione delle eccezioni di inammissibilità e irricevibilità del ricorso di primo grado per la mancata impugnazione del provvedimento di aggiudicazione definitiva del 1° settembre 2017, ormai inoppugnabile, con la conseguente violazione degli artt. 100 cod. proc. civ. e 35, comma 1, lettera b), cod. proc. amm.; 
b) la violazione dell’art. 34, comma 2, cod. proc. amm., l’illogicità e contraddittorietà della motivazione e l’erronea applicazione dei principi in tema di prova di resistenza, avendo il TRGA disposto lo scorrimento in favore della quarta classificata (a.t.i. Pizzarotti) senza che la Provincia si fosse mai pronunciata, neppure implicitamente, sull’esclusione della terza classificata (Astaldi), con ciò sostituendosi indebitamente alla stazione appaltante; 
c) la violazione ed erronea applicazione dell’art. 48, commi 9, 17 e 19-ter d.lgs. n. 50/2016, dell’art. 48, comma 19, d.lgs. n. 50/2016, dell’art. 80, comma 5, lettera b), d.lgs. n. 50/2016 in relazione all’art. 186-bis l. fall., e degli artt. 161 ss. l. fall., nonché l’erronea applicazione della lex specialis di gara, con il conseguente erroneo accoglimento del primo motivo dell’avversario ricorso di primo grado; 
d) la violazione ed errata applicazione dell’art. 6, comma 27, l. prov. n. 17/1993, quale inserito dall’art. 23, comma 1, l. prov. 29 aprile 2019, n. 2, e dei commi 9, 17, 19 e 19-ter dell’art. 48 d.lgs. n. 50/2016, oltre che dell’art. 83, comma 8, d.lgs. n. 50/2016 e dell’ivi sancito principio di tassatività delle cause di esclusione, nonché delle sopra richiamate disposizioni della legge fallimentare in materia di concordato, con il conseguente erroneo accoglimento del secondo e terzo motivo dell’avversario ricorso di primo grado; 
e) la violazione ed erronea applicazione, sotto altro profilo, dagli artt. 186-bis, comma 6, l. fall. e 48, comma 9, d.lgs. n. 50/2016, con il conseguente erroneo accoglimento del quarto motivo del ricorso di primo grado. 
L’appellante chiedeva pertanto, previa sospensione della provvisoria esecutorietà dell’impugnata sentenza e in sua riforma, la declaratoria di irricevibilità, inammissibilità e improcedibilità nonché, comunque, l’infondatezza nel merito del ricorso di primo grado. 
3.1. Si costituivano in giudizio le imprese Pizzarotti e Collini, contestando la fondatezza dell’appello e chiedendone la reiezione. 
3.2. Costituendosi in giudizio, la Provincia autonoma di Bolzano dichiarava «di aver dato esecuzione alla sentenza n. 42/2020, in quanto preponderante interesse dalla Provincia autonoma di Bolzano è l’esecuzione dei lavori attesi ormai da più di tre anni», e chiedeva la reiezione dell’appello unitamente all’incidentale istanza cautelare. 
3.3. Si costituiva altresì in giudizio CMC, esponendo di aver proposto autonomo appello avverso la stessa sentenza, chiedendone la riunione e aderendo, per il resto, all’appello di Carron Bau. 
3.4. Con decreti n. 1058 del 5 marzo 2020 e n. 1270 del 20 marzo 2020, pronunciati ai sensi degli artt. 56 cod. proc. amm. e 84, commi 1 e 2, d.-l. 17 marzo 2020, n.18, e con ordinanza n. 2175 del 24 aprile 2020 è stata accolta l’istanza cautelare, onde evitare, nelle more del giudizio, la stipula del contratto in seguito all’atto di aggiudicazione del 24 febbraio 2020 in favore dell’a.t.i. Pizzarotti, adottato dall’amministrazione provinciale in esecuzione della sentenza di primo grado. 
4. Avverso la stessa sentenza n. 42/2020 del TRGA di Bolzano interponeva appello CMC (con ricorso rubricato sub r.g. n. 2456 del 2020), formulando motivi sostanzialmente identici a quelli di Carron Bau e chiedendo, previa riunione, la riforma dell’appellata sentenza e la reiezione dell’avversario ricorso di primo grado. 
4.1. Nella ambito di tale giudizio si costituivano le imprese Pizzarotti e Collini, eccependo l’inammissibilità e improcedibilità dell’appello per difetto di legittimazione e di interesse in capo a CMC e contestandone comunque la fondatezza nel merito. 
4.2. Si costituiva la Provincia autonoma di Bolzano, assumendo la stessa posizione difensiva già assunta nel ricorso parallelo (v. sopra sub 3.2.). 
4.3. Si costituiva altresì la Carron Bau, aderendo all’appello di CMC e chiedendone l’accoglimento previa riunione. 
5. All’udienza pubblica del 18 giugno 2020, svoltasi da remoto secondo le modalità come da verbale, entrambi gli appelli sono stati trattenuti in decisione e, su istanza della difesa di parte appellante, si è provveduto alla pubblicazione del dispositivo della sentenza (in data 22 giugno 2020). 
6. Premesso che a norma dell’art. 96, comma 1, cod. proc. amm. i due separati appelli, proposti avverso la medesima sentenza, devono essere riuniti e trattati congiuntamente, si osserva che infondate sono le eccezioni di improcedibilità e inammissibilità degli appelli, quali sollevate dalla difesa delle appellate Pizzarotti e Collini – sotto i profili della mancata rituale impugnazione, da parte di Carron Bau e CMC, del provvedimento di aggiudicazione del 24 febbraio 2020, e della carenza di interesse e legittimazione in capo all’appellante CMC –, in quanto: 
- il provvedimento del 24 febbraio 2020 è stato adottato sulla base della qui appellata sentenza di primo grado, la quale vi risulta espressamente richiamata quale fondamento della nuova aggiudicazione disposta in favore del costituendo consorzio Pizzarotti, e deve dunque ritenersi risolutivamente condizionato alla riforma della sentenza di primo grado;
- infatti, i provvedimenti adottati in esecuzione di sentenza provvisoriamente esecutiva di primo grado, in virtù degli effetti espansivi esterni scaturenti dalla riforma della sentenza sugli atti adottati in esecuzione della sentenza medesima, sono destinati ad essere caducati ope iuris dalla pronuncia di riforma, con la conseguenza che irrilevante è l’omessa impugnazione del provvedimento del 24 febbraio 2020 da parte di CMC; 
- l’eccezione di inammissibilità per genericità del ricorso proposto da Carron Bau avverso l’atto di aggiudicazione del 24 febbraio 2020 esula dai limiti oggettivi del presente giudizio, dovendo la relativa eccezione essere sollevata esclusivamente dinanzi al giudice investito del ricorso proposto avverso il nuovo provvedimento, con la conseguente inammissibilità, sotto tale profilo dell’eccezione all’esame, mentre, per il resto, valgono le considerazioni sopra svolte in punto di effetti espansivi esterni della sentenza di riforma sugli atti posti essere in esecuzione della sentenza riformata; 
- CMC, quale parte controinteressata evocata in giudizio da Pizzarotti e Collini dinanzi al TRGA, e quindi parte processuale del giudizio di primo grado – peraltro, la stessa è anche stata condannata (in solido con gli altri soccombenti) a rifondere alle originarie ricorrenti le spese del giudizio di primo grado –, a norma dell’art. 102, comma 1, cod. proc. amm. era indubbiamente legittimata a impugnare la sentenza di primo grado; 
- in disparte la ragione sopra esposta, autonomamente sufficiente a respingere l’eccezione all’esame, la legittimazione e l’interesse ad impugnare la sentenza di primo grado in capo a CMC devono ritenersi sussistenti pur dopo la sua uscita dal raggruppamento aggiudicatario, al fine di impedire un giudicato sfavorevole e prevenire eventuali azioni di responsabilità nei propri confronti da parte degli altri componenti dall’a.t.i.. 
7. Posti con ciò la rituale instaurazione e il rituale svolgimento dei rapporti processuali nel presente grado, si osserva che gli appelli sono fondati nei sensi di cui appresso. 
7.1. Meritano, in primo luogo, accoglimento i primi due motivi d’appello dedotti da Carron Bau, di cui sopra sub 3.a) – nonché i primi due motivi d’appello dedotti da CMC, di tenore sostanzialmente identico –, con cui si censura l’erronea reiezione delle eccezioni di inammissibilità e irricevibilità del ricorso di primo grado per la mancata, e comunque non tempestiva, impugnazione del provvedimento di aggiudicazione definitiva del 1° settembre 2017. 
7.1.1. Quanto alla riproposta eccezione di inammissibilità del ricorso di primo grado, si premette in linea di fatto che dall’esame di tale ricorso emerge de plano che l’oggetto dell’azione impugnatoria proposta in prima istanza era costituito dall’atto del 13 settembre 2019, di conferma dell’aggiudicazione già disposta nel settembre 2017, e dall’atto successivo del 9 ottobre 2019, dichiarativo dell’efficacia dell’atto del 13 settembre 2019 (v., in tal senso, anche il punto 35. dell’appellata sentenza), mentre non risulta impugnato il provvedimento di aggiudicazione del 1° settembre 2017, non potendosi la formula di stile «tutti gli atti presupposti, consequenziali e comunque connessi al provvedimento impugnato», utilizzata nel contesto del ricorso di primo grado, ritenere idonea ad estendere l’ivi proposta domanda di annullamento anche a tale provvedimento, in assenza di specifiche censure dedotte avverso il provvedimento medesimo. 
L’esame dei motivi in questione passa attraverso l’interpretazione e qualificazione del provvedimento del 13 settembre 2019 e dalla relazione intercorrente tra tale atto e il provvedimento del 1° settembre 2017 emanato ai sensi dell’art. 32, comma 5, d.lgs. n. 50/2016, con il quale è stata disposta l’aggiudicazione definitiva all’a.t.i. capeggiata da CMC (con le imprese mandanti Carron Bau, Mair e Di Vincenzo). 
Il provvedimento del 13 settembre 2019, intitolato «Provvedimento di conferma dell’aggiudicazione», risulta adottato sulla premessa della già intervenuta aggiudicazione all’a.t.i. in origine capeggiata da CMC e prende atto della modifica del raggruppamento aggiudicatario attraverso la riduzione della compagine del raggruppamento capeggiato quale nuova mandataria da Carron Bau, come da atto notarile del 22 maggio 2019 comunicato alla stazione appaltante con nota del 23 maggio 2019 – riduzione, attuata dalle imprese associate in conseguenza della presentazione di istanza di concordato ‘in bianco’ da parte di CMC, sulla base di accordo transattivo la cui stipula da parte di CMC è stata autorizzata dal Tribunale di Ravenna ai sensi dell’art. 161, comma 7, l. fall. con provvedimento del 7 giugno 2019 –, nonché previo richiamo alla normativa sia provinciale (art. 6, comma 27, l. prov. n. 17/1993 come sostituito dalla l. prov. n. 2/2019) che statale (art. 48, comma 17, d.lgs. n. 20/2016). 
Nel provvedimento viene inoltre messo in rilievo che «l’offerta del predetto raggruppamento è risultata sostanzialmente la migliore al termine della procedura aggiudicata col criterio dell’offerta economicamente più vantaggiosa, che tale offerta non ha subito modifiche per effetto della sostituzione del mandatario, così come confermato dalla nota di Carron Bau s.r.l. dd. 20.05.2019 […] e che CMC con nota […] dd. 21.05.2019 si è impegnata a mettere a disposizione le figure professionali del direttore tecnico Ing. L. Girardi, dell’assistente di cantiere Geom. D. Delvecchio e del preposto alla sicurezza Ing. C. Di Gioia», e, sulla base di tali premesse, l’amministrazione ha «conferma[to] il provvedimento di aggiudicazione dd. 01.09.2017 nei confronti del seguente Raggruppamento temporaneo di imprese Carron Bau Srl GmbH (mandataria), Mair Josef & Co. KG del Mair Klause [e] Di Vincenzo Dino & C. SpA», per l’importo complessivo di euro 100.030.816,02, comprensivo di euro 2.186.468,76 per oneri della sicurezza, disponendo i controlli sui requisiti in capo al raggruppamento modificato. Con successivo atto del 9 ottobre 2019, la Provincia dava atto che dai controlli effettuati in capo all’aggiudicataria ai sensi dell’art. 6, comma 27, l. prov. n. 17/1993 circa il possesso dei requisiti generali e speciali di cui agli artt. 80 e 83 d.lgs. n. 50/2016 non erano emerse cause di esclusione e dichiarava l’efficacia dell’aggiudicazione ai sensi dell’art. 32, comma 7, d.lgs. n. 50/2016. 
Ebbene, da quanto sopra emerge chiaramente che il provvedimento di aggiudicazione definitiva del 1° settembre 2017 – comunicato il 4 settembre 2017 nelle forme di cui all’art. 76, comma 5, lettera a), d.lgs. n. 50/2016 a tutte le imprese partecipanti alla gara, comprese Pizzarotti e Collini –, lungi dall’essere assorbito/ritirato/revocato o in altro modo eliminato dal mondo giuridico e sostituito dal provvedimento del 13 settembre 2019, è collegato a quest’ultimo da un nesso di presupposizione necessaria, essendo stato richiamato espressamente a presupposto per confermare l’aggiudicazione all’a.t.i. già dichiarata aggiudicataria, seppure ridotta nella sua composizione soggettiva (per effetto dell’uscita, per i menzionati fatti sopravvenuti, di CMC), con la motivazione che l’offerta di tale associazioni di imprese era risultata la migliore in applicazione dei criteri stabiliti dal bando e non aveva subito modificazioni per effetto dell’uscito di CMC e della sostituzione con Carron Bau nella posizione di mandataria. 
In altri termini, è bensì corretta l’affermazione contenuta nell’impugnata sentenza, secondo cui il provvedimento del 13 settembre 2019 si basa su una nuova istruttoria. Quest’ultima, tuttavia, aveva ad oggetto la sola valutazione dell’operazione di riduzione della compagine del raggruppamento già dichiarato aggiudicatario con il provvedimento di aggiudicazione definitiva del 1° settembre 2017, sicché il nuovo provvedimento assume natura composita, di mera conferma del provvedimento presupposto quanto alla recepimento degli esiti della gara da cui è uscita vittoriosa l’a.t.i. originariamente capeggiata da CMC, e di conferma in senso proprio limitatamente alla verifica della legittimità dell’operazione di riduzione della compagine del raggruppamento aggiudicatario (ad offerta immutata), riferendosi la nuova istruttoria solo a tale ultima vicenda. 
Ancorché sia quindi condivisibile l’assunto per cui il provvedimento del 13 settembre 2019 fosse autonomamente impugnabile nella parte in cui, in sede di verifica dell’operazione di riduzione del raggruppamento aggiudicatario, aveva ritenuto la conformità dell’operazione alla disciplina nazionale (art. 48, commi 17 ss., d.lgs. n. 50/2016 e ss.mm.ii., rispettivamente all’art. 6, commi 27 e 30, l. prov. n. 17/1993 e ss.mm.ii.) – verifica ad esito positivo, contestata dalle originarie ricorrenti –, ciò non toglie che, in ragione del nesso di presupposizione necessaria che collega il nuovo provvedimento con quello presupposto del 1° settembre 2017, quest’ultimo avrebbe dovuto essere specificamente impugnato unitamente al primo, con il quale è stata disposta l’aggiudicazione definitiva in favore del raggruppamento classificatosi come primo in graduatoria. La modifica soggettiva dell’a.t.i. aggiudicataria è intervenuta solo successivamente all’aggiudicazione definitiva del 1° settembre 2017, e la verifica in ordine alla conformità di tale modifica alla disciplina legale e alla sussistenza dei requisiti in capo alla compagine ridotta, compiuta con i provvedimenti del 13 settembre 2019 e del 9 ottobre 2019, è stata eseguita previa mera conferma dell’atto presupposto costituito dall’aggiudicazione originaria. 
Invero, l’annullamento del solo provvedimento del 13 settembre 2019 (e di quello successivo del 9 ottobre 2019) lascia intatto il provvedimento presupposto del 1° settembre 2017, mai annullato o revocato in autotutela, né assorbito o superato dai provvedimenti successivi, ma tutt’al contrario espressamente confermato nei termini sopra esposti. 
Nel caso di specie, le nuove determinazioni hanno avuto ripercussioni solo e soltanto sul raggruppamento aggiudicatario, lasciando immutata la precedente graduatoria e, quindi, la posizione degli altri concorrenti, e rispondevano non solo all’interesse dell’a.t.i. aggiudicataria (seppure in diversa composizione) di eseguire il contratto, ma anche al superiore interesse pubblico alla stipula del contratto con l’operatore primo classificato, alle condizioni qualitative risultate migliori all’esito della gara. 
Sotto altro profilo, anche in (denegata) ipotesi ritenendo che con il provvedimento del 13 settembre 2019 fosse stata in qualche modo assorbita e sostituita l’originaria aggiudicazione del 1° settembre 2019, quest’ultima doveva comunque essere impugnata congiuntamente alla prima, in quanto l’eventuale annullamento della seconda avrebbe comportato la sua reviviscenza, con le dovute conseguenze in punto di interesse a ricorrere. 
A ciò si aggiunge che, secondo il consolidato orientamento di questo Consiglio di Stato (v., per tutte, Adunanza plenaria n. 31/2012), l’aggiudicazione definitiva priva i concorrenti non aggiudicatari del bene-interesse cui gli stessi ambiscono e, in quanto tale, deve essere necessariamente impugnata. Infatti, l’aggiudicazione definitiva da un lato fa sorgere in capo all’aggiudicatario un’aspettativa alla stipulazione del contratto di appalto, che è ex lege subordinata all’esito positivo della verifica, e, nel contempo, produce nei confronti degli altri partecipanti alla gara un effetto immediato, consistente nella privazione definitiva, salvo interventi in autotutela della stazione appaltante o altre vicende comunque non prevedibili né controllabili, del bene-interesse all’aggiudicazione. 
Concludendo sul punto, l’eventuale annullamento dei soli provvedimenti adottati dalla stazione appaltante nei mesi di settembre-ottobre 2019 sarebbe inidonea a soddisfare le utilità perseguite con il ricorso di primo grado, il quale – in accoglimento dell’eccezione sollevata in primo grado e devoluta in appello con il motivo all’esame – deve pertanto ritenersi inammissibile per carenza di interesse.
7.1.2. In ordine alla questione della decorrenza del termine di impugnazione dell’aggiudicazione del 1° settembre 2017, rilevante ai fini della decisione sul riproposto motivo di irricevibilità del ricorso di primo grado, si osserva che, ancorché l’insorgenza dell’interesse all’impugnazione immediata del provvedimento del 1° settembre 2017 possa essere esclusa, in quanto la prospettata mancanza dei requisiti ex art. 80, comma 5, lettera b), d.lgs. n. 50/2020 era sopravvenuta al provvedimento medesimo, l’interesse all’impugnazione per illegittimità sopravvenuta doveva tuttavia ritenersi insorto al più tardi al momento della nota del 26 marzo 2019 inviata da Pizzarotti sia all’ACP che alla Provincia. Con tale nota Pizzarotti, sulla base della testuale premessa «che i concorrenti che precedono nella graduatoria risultano esclusi a seguito di sentenza passata in giudicato (i.e., A.T.I. con mandataria P.A.C. S.p.A., giusto dispositivo di sentenza del Consiglio di Stato, Sezione VI, pubblicato il 28.12.2018 n. 07942/2018 reg. ric.) o da escludere secondo ius receptum […], in virtù del disposto di cui all’art. 186bis co. 6 l.f. (i.e. A.T.I. con mandataria la C.M.C. di Ravenna e A.T.I. con mandataria la società Astaldi S.p.A.)», aveva chiesto «che si proceda allo scorrimento della graduatoria con aggiudicazione della gara in oggetto e la stipula del contratto a proprio favore», poiché «i tre concorrenti anzidetti non potranno perciò in alcun modo né direttamente né indirettamente, né a mezzo di non consentite modifiche soggettive, stipulare ed eseguire il contratto in oggetto». In seguito sono state inviate ulteriori note di analogo tenore nei mesi di aprile, maggio e giugno 2019 (v. sopra sub 1.5.1., 1.5.2. e 1.5.3.). 
Alla luce del tenore delle suddette comunicazioni deve ritenersi comprovato, in modo certo e univoco, che le originarie ricorrenti sin dalla prima nota del 26 marzo 2019 fossero a conoscenza piena ed effettiva dei fatti che, secondo la propria prospettazione difensiva, avrebbero integrato la sopravvenuta perdita dei requisiti di partecipazione in capo alle tre concorrenti che la precedevano in graduatoria (PAC, Astaldi, CMC), con la conseguenza che l’illegittima mancata esclusione di dette imprese per la sopravvenuta perdita dei requisiti doveva essere fatta valere in giudizio al più tardi entro il termine decadenziale di trenta giorni decorrente dalla prima delle citate note (il termine non risulterebbe, peraltro, rispettato neppure computandolo dall’ultima). Irrilevante appare, in tale contesto, la questione se la sopravvenuta perdita dei requisiti generali per la presentazione di domanda di concordato ‘in bianco’ sia configurabile come illegittimità sopravvenuta dell’aggiudicazione del 1° settembre 2017 da far valere con azione impugnatoria, oppure rilevi sul piano dell’efficacia dell’aggiudicazione e possa essere fatta valere con un’azione di accertamento del mancato avveramento delle condizioni di efficacia, dovendosi invero, nello specifico settore degli appalti pubblici, individuare il punto di equilibrio fra esigenze di celerità e tutela del diritto alla tutela giurisdizionale nella necessità che l’effettività di tale diritto venga garantita da un’adeguata ed effettiva conoscenza dei fatti sopravvenuti, nella specie comprovata dal tenore delle note sopra menzionate, la quale segna il momento di decorrenza del termine di decadenza per la proposizione del ricorso, non apparendo per contro configurabile un’azione sottratta al termine di decadenza di trenta giorni stabilito per le controversie in materia di procedure di affidamento. 
Quindi la domanda giudiziale in ogni caso, in qualunque modo essa venga configurata, avrebbe dovuto essere proposta entro il termine di trenta giorni dalla conoscenza effettiva dei fatti che, secondo la prospettazione difensiva degli originari ricorrenti, integravano la sopravvenuta causa di esclusione costituita dalla perdita del requisito di cui all’art. 80, comma 5, lettera b), d.lgs. n. 50/2016; momento di conoscenza effettiva delle asserite cause di esclusione, in cui si è radicato il concreto interesse ad agire. 
Appare, poi, contraddittoria la pronuncia di primo grado (il relativo profilo di censura è stato dedotto nell’ambito del terzo motivo d’appello), laddove, per un verso, si afferma che le imprese ricorrenti, in presenza della situazione di stallo procedimentale determinatasi per effetto delle risposte fornite da ACP alle istanze di scorrimento della graduatoria da esse avanzate (v. punto 50. dell’appellata sentenza), non avrebbero potuto far altro che attendere le eventuali nuove determinazioni dell’amministrazione committente per poi aggredirle tempestivamente, pena la violazione del divieto del giudice di pronunciarsi su poteri amministrativi non ancora esercitati sancito dall’art. 34, comma 2, cod. proc. amm., e, per altro verso, in via incidentale si accerta, in capo alla terza classificata Astaldi, una causa escludente individuata nella proposizione di domanda di concordato ‘in bianco’ in data 28 settembre 2018, ancorché l’amministrazione nelle determinazioni del 13 settembre e del 9 ottobre 2019 non si fosse espressa minimamente sulla posizione della terza classificata. Coerenza avrebbe voluto che, anche con riferimento a quest’ultima posizione, fosse dichiarato precluso ogni vaglio giurisdizionale prima delle relative verifiche riservate alla stazione appaltante, sicché il TRGA, sotto tale profilo, o avrebbe dovuto dichiarare il ricorso di primo grado inammissibile per difetto di interesse, oppure, in alternativa, ritenere ammissibile la proposizione di un ricorso avverso l’aggiudicazione del 1° settembre 2017 anche prima e in assenza di una determinazione dell’amministrazione sulla posizione della prima classificata. 
Concludendo sul punto, è, bensì, vero che l’unico vizio della procedura che può insorgere successivamente all’aggiudicazione è la dichiarazione di efficacia conclusiva della fase di verifica del possesso dei requisiti resa dalla stazione appaltante nonostante la mancata prova degli stessi da parte dell’aggiudicatario (tutti gli altri vizi essendo già immanenti alla procedura di gara conclusasi con l’aggiudicazione), e che tale vizio emerge in una fase necessariamente posteriore all’adozione (e alla comunicazione) dell’atto di aggiudicazione. Tuttavia l’offerente utilmente collocato in graduatoria, il quale, per questo, possa aspirare all’affidamento – ma che non abbia già proposto impugnazione avverso l’aggiudicazione e non possa quindi neppure proporre motivi aggiunti – dovrà, allo scopo di portare in giudizio il vizio sopravvenuto, impugnare l’aggiudicazione (che, per quanto detto, costituisce il centrale atto lesivo impugnabile) nel rispetto dei termini di legge. Quindi, nel caso in cui la condotta dell’amministrazione sia stata dilatoria – come nella specie, in cui la Provincia, pur in assenza di provvedimenti giudiziali di sospensione, ha ritenuto opportuno attendere l’esito del giudizio promosso dalla seconda classificata –, con conseguente slittamento della verifica dei requisiti oltre il termine per la presentazione del ricorso avverso l’aggiudicazione definitiva, può consentirsi all’interessato di impugnare l’aggiudicazione a termine scaduto per il solo vizio della illegittima dichiarazione di verifica dei requisiti pur in mancanza di idonea comprova da parte dell’aggiudicataria, ma sempre che sia data rigorosa dimostrazione in giudizio dell’impossibilità di una precedente impugnazione; ciò, a garanzia della certezza e stabilità dei rapporti giuridici, dovendosi ancorare la decorrenza del termine decadenziale al momento dell’acquisizione di una sufficiente ed effettiva conoscenza degli elementi necessari per formulare una efficace difesa, nella specie comprovata dal tenore delle note inviate da Pizzarotti alla stazione appaltante. 
Consegue, da quanto sopra, che, anche qualora le originarie ricorrenti congiuntamente alle determinazioni del 13 settembre 2019 e del 9 ottobre 2019 avessero impugnato il provvedimento del 1° settembre 2017 (quod non: v. sopra sub 7.1.), sarebbero incorse nel vizio di irricevibilità. 
7.1.3. Concludendo sul punto, meritano pertanto accoglimento i primi due motivi d’appello interposti avverso la statuizione sub 2.(ii), con la conseguenza che il ricorso di primo grado deve essere disatteso già per le ragioni di natura processuale esposte sub 7.1.1. e 7.1.2., di cui ciascuna autonomamente sufficiente a sorreggere la statuizione assolutoria in rito. 
7.2. Sono altresì fondati, nei sensi di cui appresso, i motivi d’appello sub 3.c), 3.d) e 3.e) – e i motivi omologhi dedotti da CMC nel separato ricorso –, proposti avverso le statuizioni di accoglimento sub 2.(iii), 2.(iv) e 2.(v), tra di loro connessi e da esaminare congiuntamente. 
Si precisa al riguardo che, pur a fronte delle ragioni processuali sopra esposte, impeditive all’ingresso delle questioni di merito, appare opportuno affrontare anche queste ultime, devolute al presente grado con i motivi all’esame, anche in considerazione dei connotati di giurisdizione oggettiva impressi dalla giurisprudenza della Corte di giustizia UE alle controversie in materia di appalti pubblici. 
7.2.1. In linea di fatto si rileva che, nel caso di specie, la modificazione della compagine soggettiva dell’a.t.i. aggiudicataria è intervenuta dopo l’aggiudicazione definitiva del 1° settembre 2017, a seguito della presentazione da parte della mandataria CMC, in data 4 dicembre 2018, di istanza di concordato preventivo ‘in bianco’ ai sensi dell’art. 161, comma 6, l. fall., sulla base dell’accordo transattivo intercorso tra i partecipanti al raggruppamento e autorizzato dal Tribunale fallimentare di Ravenna, con cui è stata concordata l’uscita di CMC dal raggruppamento aggiudicatario e la sua sostituzione con Carron Bau come capogruppo mandataria (con mandanti le imprese Mair e Di Vincenzo), in combinazione con l’atto notarile del 22 maggio 2019, di conferimento di nuovo mandato a Carron Bau da parte delle imprese Mair e Di Vincenzo. 
La modificazione in riduzione dell’a.t.i. aggiudicataria risulta comunicata alla stazione appaltante in data 23 maggio 2019; il decreto del 7 giugno 2019 e l’accordo transattivo del 14 maggio 2019 risultano trasmessi ad ACP e alla Provincia committente il 24 giugno 2019. 
7.2.3. La fattispecie è regolata dall’art. 48, commi 17, 19 e 19-ter, d.lgs. n. 50/2020. 
Tali disposizioni dispongono che, in deroga alla regola generale dell’immodificabilità del raggruppamento temporaneo rispetto alla composizione risultante dall’impegno presentato in sede di offerta (art. 48, comma 9), è consentita al raggruppamento aggiudicatario la possibilità di modificare la propria composizione in conseguenza di un evento che privi l’impresa mandataria della capacità di contrarre con la pubblica amministrazione.
7.2.3.1. In particolare, la disposizione contenuta nel comma 17 consente alla stazione appaltante di «proseguire il rapporto di appalto con altro operatore economico che sia costituito mandatario nei modi previsti dal presente codice purché abbia i requisiti di qualificazione adeguati ai lavori o servizi o forniture ancora da eseguire» – per quanto qui interessa – «in caso di fallimento, liquidazione coatta amministrativa, amministrazione controllata, amministrazione straordinaria, concordato preventivo ovvero procedura di insolvenza concorsuale o di liquidazione», «ovvero in caso di perdita, in corso di esecuzione, dei requisiti di cui all’art. 80» [inciso, inserito nel comma 17 dall’art. 32, comma 1, lettera e), d.lgs. 19 aprile 2017, n. 56], facendo «[s]alvo quanto previsto dall’art. 110, comma 5». 
Il comma 18 detta una disposizione analoga per le imprese mandanti (quindi non rileva ai fini della presente decisione). 
7.2.3.2. La disposizione contenuta nel comma 19 consente il recesso di una o più imprese raggruppate «esclusivamente per esigenze organizzative del raggruppamento e sempre che le imprese rimaste abbiano i requisiti di qualificazione adeguati ai lavori o servizi o forniture ancora da eseguire», specificando che «[i]n ogni caso la modifica soggettiva di cui al primo periodo non è ammessa se finalizzata ad eludere la mancanza di un requisito di partecipazione alla gara». I limiti introdotti dal legislatore con il comma 19 paiono recepire quanto già affermato in precedenza dalla giurisprudenza (v., in particolare la sentenza n. 8/2012 dell’Adunanza plenaria). 
Si precisa sin d’ora che il divieto di modifica per mancanza di requisiti in funzione anti-elusiva si riferisce alle ipotesi, nelle quali la carenza dei requisiti risale al momento della presentazione dell’offerta, e quindi ai casi in cui i requisiti manca(va)no ab origine, non invece anche alle ipotesi – quale quella sub iudice – in cui la carenza dei requisiti sia sopravvenuta alla domanda di partecipazione, nelle quali ai sensi dei commi 17 (per il mandatario) e 18 (per il mandante) è consentita la modifica in riduzione della compagine del raggruppamento (v. Cons. Stato, Sez. III, 2 aprile 2020, n. 2245).
A questo proposito deve distinguersi nettamente l’istituto – avente più rigidi limiti – della deroga all’esclusione per sopravvenuta mancanza di requisiti, dall’istituto della riduzione dell’ATI sovrabbondante.
Nel primo caso infatti il raggruppamento ottiene di continuare ad avere un rapporto giuridico con l’amministrazione pur in presenza di situazioni riportabili all’insolvenza, nel secondo caso invece l’impresa incorsa in situazione riportabile all’insolvenza viene esclusa dall’ATI ed il rapporto giuridico può continuare, come si vedrà, se i membri residui del raggruppamento continuino ad avere i requisiti necessari per eseguire l’opera. 
In conseguenza di ciò non appare rilevante, nel caso in esame, il decisum della Corte Costituzionale n. 85 del 2020 invocato dall’impresa Pizzarotti, attinendo tale decisum all’ipotesi dell’ambito della deroga alle esclusioni per mancanza di requisiti soggettivi e non al diverso istituto dell’ATI c.d. sovrabbondante.
 L’elusione, quale limite della modifica in riduzione, va quindi apprezzata in ragione del motivo posto alla base di dell’operazione riduttiva e del tempo di emersione del relativo motivo: infatti, l’esercizio della facoltà non deve configurarsi come strumentale a sanare ex post una situazione di preclusione all’ammissione alla procedura riguardante il soggetto uscente/recedente sussistente al momento dell’offerta, a pena di violazione della par condicio tra i concorrenti. Qualora invece, come nel caso di specie, l’uscita della mandataria dal raggruppamento sia sopravvenuta all’aggiudicazione definitiva, dunque successivamente alla valutazione delle offerte di tutte le imprese concorrenti nel rispetto dei criteri fissati dal bando e della par condicio, le sopravvenute esigenze organizzative – tra le quali rientrano i casi in cui una delle imprese raggruppate sia colpita da un evento non volontario, quali (tra l’altro) l’apertura di una procedura concorsuale (ivi compreso il concordato preventivo) per effetto di una sopravvenuta situazione di insolvenza o di crisi aziendale implicante la perdita del requisito generale di cui all’art. 80, comma 5, lettera b), d.lgs. n. 50/2016 – consentono la modificazione soggettiva. 
7.2.3.3. Infine, la disposizione contenuta nel comma 19-ter [aggiunto dall’articolo 32, comma 1, lettera h), d.lgs. 19 aprile 2017 n. 56] estende espressamente la possibilità di modifica soggettiva per le ragioni indicate dai commi 17, 18 e 19 – ivi limitata alla fase dell’esecuzione del contratto – anche alla fase di gara. 
7.2.3.4. La ratio che sorregge la sopra riportata disciplina estensiva delle deroghe al principio dell’immodificabilità della composizione dei raggruppamenti temporanei e dei consorzi ordinari sancito dall’art. 48, comma 9, d.lgs. n. 50/2016 è costituita sia dall’incentivazione della libera concorrenza e della massima partecipazione sia dall’esigenza di garantire, per quanto possibile, la stabilizzazione dell’offerta risultata migliore nell’interesse pubblico della qualità delle opere, nonché, nella fase dell’esecuzione, la continuità e tempestività dei lavori. 
7.2.4. Quanto alla applicabilità nel tempo della novella apportata dal decreto correttivo n. 56/2017 all’art. 48, commi 17 e 19-ter, d.lgs. n. 50/2016, rileva il Collegio che l’art. 131 d.lgs. n. 56/2017, sotto la rubrica «Entrata in vigore», non detta alcuna disciplina specifica intertemporale o transitoria, prevedendone semplicemente l’entrata in vigore decorsi quindici giorni dalla data della pubblicazione nella Gazzetta Ufficiale, avvenuta il 5 maggio 2017 (il decreto è pertanto entrato in vigore il 20 maggio 2017). 
In particolare, a differenza dalla disciplina intertemporale dettata dall’art. 216, comma 1, d.lgs. n. 50/2016 per l’entrata in vigore del nuovo codice dei contratti pubblici, non è prevista l’ultrattività della disciplina previgente per tutte le procedure il cui bando sia stato pubblicato anteriormente all’entrata in vigore della nuova disciplina, rispettivamente l’applicabilità della nuova disciplina alle sole procedure indette successivamente alla sua entrata in vigore. 
Ritiene pertanto il Collegio che, in assenza di una specifica disciplina intertemporale, debba trovare applicazione il principio generale tempus regit actum, con la conseguente applicabilità anche alle procedure di evidenza pubblica in corso, tenendo conto delle relative fasi procedimentali. 
Ebbene, nel caso di specie tutti gli elementi della fattispecie concreta sussumibile sotto la fattispecie astratta delineata dalla novella legislativa sono venuti ad esistenza nella fase successiva all’aggiudicazione definitiva del 1° settembre 2017, ossia in pendenza della fase di verifica dei requisiti e di integrazione dell’efficacia dell’aggiudicazione, costituente un segmento procedimentale a sé stante nell’ambito della gara, antecedente la stipula del contratto e la sua esecuzione, sicché, in virtù del sopra richiamato principio regolatore del regime di individuazione della norma applicabile ratione temporis, non può che trovare applicazione la nuova disciplina; ciò, tanto più, qualora dalla relativa applicazione non solo non derivi uno stravolgimento dell’offerta, ma resti, per contro, conservato l’esito della gara maggiormente rispondente all’interesse pubblico acchè i lavori vengano realizzati secondo l’offerta risultata la migliore secondo i criteri stabiliti dalla lex specialis di gara. 
Non è pertanto condivisibile la conclusione del TRGA, per cui dovrebbe trovare applicazione la normativa vigente al momento della pubblicazione del bando di gara (20-23- dicembre 2016) e restare esclusa l’applicabilità dei novellati commi 17 e 19-ter dell’art. 48 d.lgs. n. 50/2016. 
Né alla soluzione qui propugnata ostano le previsioni di cui ai punti 2.5 e 3 del disciplinare di gara – di cui il primo richiamante la disciplina dell’art. 186-bis l. fall., tra cui il divieto di partecipazione alla gara dell’impresa mandataria ammessa al concordato preventivo con continuità aziendale, ed il secondo richiamante il divieto di modificabilità soggettiva della composizione del raggruppamento in corso di gara sancito dall’art. 48, comma 9, d.lgs. n. 50/2016 –, in quanto: 
- in primo luogo, CMC era stata legittimamente ammessa alla gara, poiché la stessa versava in bonis sia al momento della presentazione dell’offerta sia al momento dell’aggiudicazione del 1° settembre 2017 sia successivamente (per oltre un anno), fino alla presentazione dell’istanza di concordato ex art. 161, comma 6, l. fall. in data 4 dicembre 2018, con la conseguente inconferenza del richiamo al requisito di partecipazione richiamato al punto 2.5 del disciplinare; 
- in secondo luogo, il punto 3 del disciplinare si limita a richiamare il divieto di modificazione soggettiva dei raggruppamenti sancito dall’art. 48, comma 9, d.lgs. n. 50/2016, mentre tace sulle relative deroghe previste dalla legge, sicché, contrariamente a quanto affermato nell’impugnata sentenza, la lex specialis di gara deve ritenersi in parte qua etero-integrata dalla disciplina legislativa; 
- infine, la lex specialis, in applicazione del principio della tassatività delle cause di esclusione, comunque non potrebbe introdurre ipotesi più restrittive, non previste dalla legge (v. art. 83, comma 8, d.lgs. n. 50/2016). 
7.2.5. Ebbene, posta con ciò l’applicabilità della disciplina novellata di cui ai commi 17 e 19 dell’art. 48 – espressamente estesa dal comma 19-ter (introdotto dal primo decreto correttivo) dalla fase dell’esecuzione alla fase di gara – anche alla procedura di cui è causa, si osserva che deve ritenersi legittima l’operazione di riduzione della compagine del raggruppamento aggiudicatario con l’uscita di CMC. 
Infatti, alla luce delle risultanze istruttorie documentali deve ritenersi comprovato (se non incontestato) che:
- la mandataria CMC sia al momento della presentazione dell’offerta che al momento della valutazione e della formazione della graduatoria – il cui esito è stato recepito nel provvedimento di aggiudicazione del 1° settembre 2017 – era in possesso dei requisiti di partecipazione e, in particolare, del requisito generale della capacità di contrarre con la pubblica amministrazione di cui all’art. 80, comma 5, lettera b), d.lgs. n. 50/2016; 
- la perdita del requisito era sopravvenuta all’aggiudicazione, in conseguenza della presentazione dell’istanza di concordato preventivo ‘in bianco’ in data 4 dicembre 2018;
- la riduzione della compagine del raggruppamento trova la propria giustificazione nell’esigenza di riorganizzare il raggruppamento proprio per la perdita del requisito generale di cui all’art. 80, comma 5, lettera b), d.lgs. n. 50/2016 in capo alla mandataria. 
È, altresì, pacifico che a CMC non siano state rilasciate le autorizzazioni ex art. 110 d.lgs. n. 50/2016 in relazione alla gara oggetto della presente controversia, e che la stessa non risulta essere stata ammessa a concordato preventivo con continuità aziendale anche con riferimento alla gara oggetto del presente giudizio; tutt’al contrario, i decreti del Tribunale di Ravenna, di ammissione di CMC al concordato preventivo con continuità aziendale e di omologa, erano successivi all’uscita di CMC dal raggruppamento aggiudicatario per effetto della transazione intercorsa tra le imprese raggruppate (peraltro debitamente autorizzata dal Tribunale fallimentare con decreto del 7 giugno 2019 ai sensi dell’art. 161, comma 7, l. fall.), a prescindere dal rilievo che l’art. 186-bis, comma 6, l. fall. vieta comunque la partecipazione dell’impresa mandataria agli appalti pubblici anche in caso di ammissione al concordato con continuità aziendale (con disposizione ritenuta costituzionalmente legittima dalla Corte costituzionale nella sentenza n. 85 del 7 maggio 2020). 
Non ha pertanto avuto modo di operare la clausola di salvezza di cui al comma 17 dell’art. 48. 
Non perspicuo è, in tale contesto, l’assunto della difesa delle originarie ricorrenti, secondo cui la disciplina di cui ai commi 17 e 19 dell’art. 48 non sarebbe applicabile alle ipotesi di concordato preventivo con continuità aziendale.
Invero, per un verso, il comma 17 contempla quale situazione legittimante la sostituzione del mandatario (accanto alle altre ipotesi concorsuali ivi considerate) il concordato preventivo senza ulteriore specificazione e, per altro verso, l’inapplicabilità della citata disposizione al concordato preventivo con continuità aziendale presuppone che l’impresa nel caso concreto sia stata autorizzata a partecipare alla gara e alla stipula del contratto ai sensi dell’art. 110, commi 3 e 5, d.lgs. n. 50/2016, rispettivamente che nel concordato preventivo con continuità aziendale sia stata ricompresa in concreto anche la procedura di evidenza pubblica nel cui corso fosse stata presentata l’istanza di concordato: ipotesi, nel caso di specie pacificamente non verificatesi, se non altro perché CMC rivestiva la posizione di mandataria, con gli effetti preclusivi di cui all’art. 186-bis, comma 6, l. fall.. 
Sussistevano, pertanto, tutti i presupposti – anche negativi – per procedere alla riduzione della compagine del raggruppamento aggiudicatario, ai sensi dei commi 17 e 19 dell’art. 48. 
Irrilevante è, poi, la circostanza che l’uscita di CMC sia stata determinata non da un atto di recesso unilaterale, ma sia avvenuta sulla base di un atto di transazione tra le imprese raggruppate, rafforzando invero l’atto contrattuale, avente forza di legge tra le parti, l’effetto dell’uscita dal raggruppamento, ed unicamente rilevando che la modificazione soggettiva in riduzione della compagine – qualunque sia la forma in concreto adottata – sia stata determinata da esigenze organizzative e senza intenti elusivi nel senso sopra evidenziato. 
Peraltro, le vicende che hanno contraddistinto la gara oggetto del presente giudizio, connotata dall’apertura di procedure concorsuali nei confronti dei tre operatori risultati primi classificati (CMC; Oberosler; Astaldi), rispettivamente delle imprese associate ai relativi raggruppamenti, sono sintomatiche della crisi del settore del mercato di riferimento, ad ulteriore conferma della natura oggettiva che, nella specie, ha connotato le esigenze di riorganizzazione del raggruppamento aggiudicatario in conseguenza dell’uscita della mandataria, in ultima analisi riconducibile alla generale, notoria, crisi del settore. 
Inconferente è, altresì, il richiamo alla sentenza n. 3984/2019 di questa Sezione pronunciata sul ricorso della seconda classificata a.t.i. PAC, poiché, in tale caso, la mandante Oberosler, la quale in data 21 ottobre 2017 aveva presentato istanza di concordato preventivo ‘in bianco’, non era uscita dal raggruppamento e quindi non si era posta la questione della modificazione soggettiva del raggruppamento ai sensi dei commi 17 e 19 dell’art. 48. 
7.2.6. Le considerazioni svolte sopra sub 7.2.3. e 7.2.4. assorbono le questioni relative all’applicazione e interpretazione – nonché i sollevati profili di illegittimità costituzionale – della disciplina provinciale dettata dai commi 27 e 30 dell’art. 6 l. prov. n. 17/1993 (aggiunti dall’art. 23, comma 1, l. prov. 29 aprile 2019, n. 2), di cui il primo sostanzialmente ripropositivo dell’omologa disciplina statale quale sopra ricostruita, e il secondo contenente una specifica disciplina intertemporale. 
7.3. Merita, altresì, accoglimento il profilo di censura dedotto a p. 30 del ricorso in appello, con cui viene eccepito il vizio di extrapetizione, laddove, al punto 71. dell’appellata sentenza, si afferma che la sostituzione di CMC non sarebbe completa con riferimento alla messa a disposizione delle figure professionali del direttore tecnico, dell’assistente di cantiere e del preposto alla sicurezza indicate nell’offerta. 
Infatti, nel ricorso di primo grado non risulta articolato un correlativo motivo specifico di impugnazione, con la conseguente violazione dell’art. 112 cod. proc. civ. ed inoppugnabilità in parte qua dei provvedimenti gravati in primo grado. 
Peraltro, le menzionate figure professionali non formavano oggetto di una prescrizione prevista a pena di esclusione o quale requisito di partecipazione dalla lex specialis, con la conseguente legittimità della sostituzione di CMC in qualità di mandataria anche in assenza di tale impegno. 
7.4. Ferma restando la precisazione sub 7.2., si osserva che infondato nel merito è il quinto motivo del ricorso di primo grado, espressamente riproposto dalle odierne appellate per gli effetti di cui all’art. 101, comma 2, cod. proc. amm., con il quale si deduce che la nuova mandataria Carron Bau, all’atto della presentazione dell’offerta, fosse «priva di qualifica nella categoria OS21 necessaria a coprire la quota di esecuzione di CMC» (v. p. 29, punto 5., del ricorso di primo grado), e si fosse dato luogo ad un inammissibile «spacchettamento» di detta categoria tra le imprese superstiti, con la conseguente violazione del principio della necessaria corrispondenza tra quote di esecuzione e requisiti di qualificazione, affermato dall’art. 92, comma2, d.P.R. n. 2017/2010 come interpretato dal consolidato orientamento di questo Consigli di Stato (richiamando Ad. plen. n. 6/2019). 
Invero, una volta consentita la modifica riduttiva della compagine del raggruppamento nei casi previsti dai commi 17 ss. dell’art. 48 d.lgs. n. 50/2016 e ss.mm.ii., sorge l’esigenza – prima ancora logica che giuridica – di attribuire la quota dell’impresa uscita dal raggruppamento a quelle superstiti. In altri termini, la facoltà di riduzione del raggruppamento nei casi previsti dalla legge – connotati dal carattere oggettivo e imprevedibile degli eventi sopravvenuti alla presentazione dell’offerta, legittimanti la modifica – comporta la necessità di redistribuire le quote. Ed infatti, i commi 17 e 19 dell’art. 48, nella versione applicabile ratione temporis alla fattispecie sub iudice, non prevedono affatto che la quota della nuova mandataria debba esattamente corrispondere a quella precedente, ma richiedono unicamente che l’operatore economico subentrante abbia i requisiti di qualificazione adeguati ai lavori oggetto dell’appalto. 
Opinando diversamente, le quote di qualificazione e di esecuzione della mandataria originaria e di quella subentrante (originaria mandante) dovrebbero essere identiche sin dall’origine (ossia, sin dalla presentazione dell’offerta), il che condurrebbe sostanzialmente ad un’inammissibile interpretatio abrogans della disciplina che ammette le modifiche soggettive, di fatto imponendo in via cautelativa la costituzione di raggruppamenti sovrabbondanti e così immobilizzando inutilmente (e dunque irragionevolmente) i fattori produttivi aziendali di molte imprese. 
Resta, naturalmente, ferma la necessità del possesso, in capo alla mandataria, dei requisiti di qualificazione richiesti nel bando per l’impresa singola, in misura non inferiore al 40%. 
Ebbene, dalla documentazione prodotta in giudizio (v. l’atto costitutivo del raggruppamento temporaneo del 22 maggio 2019, prodotto sub doc. n. 10 del fascicolo di primo grado di Carron Bau) emerge de plano che la nuova mandataria Carron, per effetto della redistribuzione delle quote di lavoro delle varie categorie tra le imprese superstiti, eseguirà lavori per una quota complessiva addirittura maggiore di quella attribuita a CMC, e che risultano rispettate le condizioni di cui all’art. 92, comma 2, d.P.R. n. 207/2010, dapprima in capo a CMC e poi, dopo la sua uscita ed in seguito alla redistribuzione tra le imprese rimaste nel raggruppamento, in capo a Carron Bau. 
7.5. Per le considerazioni tutte sopra svolte, in riforma dell’impugnata sentenza s’impone la reiezione del ricorso di primo grado, in rito e nel merito, con assorbimento di ogni altra questione, ormai irrilevante ai fini della decisone. 
8. Tenuto conto di ogni circostanza connotante la presente controversia, si ravvisano i presupposti di legge per dichiarare le spese del doppio grado compensate in modo integrale fra le parti.
P.Q.M.
Il Consiglio di Stato in sede giurisdizionale (Sezione Sesta), definitivamente pronunciando sui ricorsi in appello come in epigrafe proposti (ricorsi n. 1998 del 2020 e n. 2456 del 2020), tra di loro riuniti ai sensi dell’art. 96, comma 1, cod. proc. amm., accoglie gli appelli e, per l’effetto, in riforma dell’impugnata sentenza, respinge il ricorso di primo grado, in rito e nel merito; dichiara le spese del doppio grado di giudizio interamente compensate tra tutte le parti. 
Ordina che il presente dispositivo sia eseguito dall’autorità amministrativa.
Così deciso nella camera di consiglio del giorno 18 giugno 2020, tenuta ai sensi dell’art. 84, comma 6, d.-l. n. 18/2020 con l’intervento dei magistrati:


Giancarlo Montedoro,	Presidente
Bernhard Lageder,	Consigliere, Estensore
Vincenzo Lopilato,	Consigliere
Alessandro Maggio,	Consigliere
Dario Simeoli,	Consigliere

Giancarlo Montedoro,	Presidente
Bernhard Lageder,	Consigliere, Estensore
Vincenzo Lopilato,	Consigliere
Alessandro Maggio,	Consigliere
Dario Simeoli,	Consigliere



IL SEGRETARIO
","Contratti della Pubblica amministrazione – Raggruppamento temporaneo di impresa – Ati sovrabbondante – Uscita dal raggruppamento di una impresa per eventi sopravvenuti alla presentazione dell’offerta - Ridistribuzione quote – Possibilità - Limiti. 
 
         Una volta consentita la modifica riduttiva della compagine del raggruppamento c.d. abbondante nei casi previsti dai commi 17 ss. dell’art. 48, d.lgs. n. 50 del 2016 e ss.mm.ii., sorge l’esigenza – logica prima ancora che giuridica – di attribuire la quota dell’impresa uscita dal raggruppamento a quelle superstiti; in altri termini, la facoltà di riduzione del raggruppamento nei casi previsti dalla legge – connotati dal carattere oggettivo e imprevedibile degli eventi sopravvenuti alla presentazione dell’offerta, legittimanti la modifica – comporta la necessità di redistribuire le quote; ed infatti, i commi 17 e 19 dell’art. 48, nella versione applicabile ratione temporis, non prevedono affatto che la quota della nuova mandataria debba esattamente corrispondere a quella precedente, ma richiedono unicamente che l’operatore economico subentrante abbia i requisiti di qualificazione adeguati ai lavori oggetto dell’appalto; opinando diversamente, le quote di qualificazione e di esecuzione della mandataria originaria e di quella subentrante (originaria mandante) dovrebbero essere identiche sin dall’origine (ossia, sin dalla presentazione dell’offerta), il che condurrebbe sostanzialmente ad un’inammissibile interpretatio abrogans della disciplina che ammette le modifiche soggettive, di fatto imponendo in via cautelativa la costituzione di raggruppamenti sovrabbondanti e così immobilizzando inutilmente (e dunque irragionevolmente) i fattori produttivi aziendali di molte imprese; resta, naturalmente, ferma la necessità del possesso, in capo alla mandataria, dei requisiti di qualificazione richiesti nel bando per l’impresa singola (1). 
 
 
(1) Ricorda la Sezione che l’art. 48, commi 17, 19 e 19-ter, d.lgs. n. 50 del 2016 dispone che, in deroga alla regola generale dell’immodificabilità del raggruppamento temporaneo rispetto alla composizione risultante dall’impegno presentato in sede di offerta (art. 48, comma 9), è consentita al raggruppamento aggiudicatario la possibilità di modificare la propria composizione in conseguenza di un evento che privi l’impresa mandataria della capacità di contrarre con la pubblica amministrazione. 
Precisa che il divieto di modifica per mancanza di requisiti in funzione anti-elusiva si riferisce alle ipotesi nelle quali la carenza dei requisiti risale al momento della presentazione dell’offerta, e quindi ai casi in cui i requisiti manca(va)no ab origine, non invece anche alle ipotesi in cui la carenza dei requisiti sia sopravvenuta alla domanda di partecipazione, nelle quali ai sensi dei commi 17 (per il mandatario) e 18 (per il mandante) è consentita la modifica in riduzione della compagine del raggruppamento (Cons. Stato, sez. III, 2 aprile 2020, n. 2245).
A questo proposito deve distinguersi nettamente l’istituto – avente più rigidi limiti – della deroga all’esclusione per sopravvenuta mancanza di requisiti, dall’istituto della riduzione dell’ATI sovrabbondante. 
Nel primo caso infatti il raggruppamento ottiene di continuare ad avere un rapporto giuridico con l’amministrazione pur in presenza di situazioni riportabili all’insolvenza, nel secondo caso invece l’impresa incorsa in situazione riportabile all’insolvenza viene esclusa dall’ATI ed il rapporto giuridico può continuare, come si vedrà, se i membri residui del raggruppamento continuino ad avere i requisiti necessari per eseguire l’opera. 
L’elusione, quale limite della modifica in riduzione, va quindi apprezzata in ragione del motivo posto alla base dell’operazione riduttiva e del tempo di emersione del relativo motivo: infatti, l’esercizio della facoltà non deve configurarsi come strumentale a sanare ex post una situazione di preclusione all’ammissione alla procedura riguardante il soggetto uscente/recedente sussistente al momento dell’offerta, a pena di violazione della par condicio tra i concorrenti. Qualora invece l’uscita della mandataria dal raggruppamento sia sopravvenuta all’aggiudicazione definitiva, dunque successivamente alla valutazione delle offerte di tutte le imprese concorrenti nel rispetto dei criteri fissati dal bando e della par condicio, le sopravvenute esigenze organizzative – tra le quali rientrano i casi in cui una delle imprese raggruppate sia colpita da un evento non volontario, quali (tra l’altro) l’apertura di una procedura concorsuale (ivi compreso il concordato preventivo) per effetto di una sopravvenuta situazione di insolvenza o di crisi aziendale implicante la perdita del requisito generale di cui all’art. 80, comma 5, lettera b), d.lgs. n. 50 del 2016 – consentono la modificazione soggettiva. 
Infine, la disposizione contenuta nel comma 19-ter [aggiunto dall’art. 32, comma 1, lett. h), d.lgs. 19 aprile 2017, n. 56] estende espressamente la possibilità di modifica soggettiva per le ragioni indicate dai commi 17, 18 e 19 – ivi limitata alla fase dell’esecuzione del contratto – anche alla fase di gara. 
La ratio che sorregge la sopra riportata disciplina estensiva delle deroghe al principio dell’immodificabilità della composizione dei raggruppamenti temporanei e dei consorzi ordinari sancito dall’art. 48, comma 9, d.lgs. n. 50 del 2016 è costituita sia dall’incentivazione della libera concorrenza e della massima partecipazione sia dall’esigenza di garantire, per quanto possibile, la stabilizzazione dell’offerta risultata migliore nell’interesse pubblico della qualità delle opere, nonché, nella fase dell’esecuzione, la continuità e tempestività dei lavori. ​​​​​​​",Contratti della Pubblica amministrazione
https://www.giustizia-amministrativa.it/web/guest/-/diniego-in-sicilia-di-fare-la-seconda-dose-di-vaccino-per-tutti-i-soggetti-che-pur-non-avendone-diritto-hanno-fatto-la-prima-dose-di-vaccino,"
Diniego, in Sicilia, di fare la seconda dose di vaccino per tutti i soggetti che, pur non avendone diritto, hanno fatto la prima dose di vaccino
","N. 00102/2021 REG.PROV.CAU.
N. 00237/2021
                REG.RIC.


REPUBBLICA ITALIANA
Tribunale Amministrativo Regionale per la  Sicilia
sezione staccata di Catania (Sezione Quarta)
Il Presidente
ha pronunciato il presente

DECRETO

DECRETO
sul ricorso numero di registro generale 237 del 2021, proposto da -OMISSIS-, rappresentati e difesi dagli avvocati Fabio Borrometi e Salvatore Poidomani, con domicilio digitale come da PEC da Registri di Giustizia;

contro
- l’Assessorato della Salute della Regione Siciliana, in persona dell’Assessore pro tempore, non costituito in giudizio;- l’Azienda Sanitaria Provinciale di Ragusa, in persona del legale rappresentante pro tempore, non costituita in giudizio; 

per l'annullamento, previa sospensione dell'efficacia:
- del provvedimento prot. n. -OMISSIS- emesso dall'Assessorato della Salute della Regione Siciliana in data 28/1/2021;
- di ogni atto preordinato allo stesso, consequenziale e connesso;
Visti il ricorso e i relativi allegati;
Vista l'istanza di misure cautelari monocratiche proposta dai ricorrenti, ai sensi dell'art. 56 cod. proc. amm.;
Rilevato che i ricorrenti impugnano il provvedimento con il quale l’Assessore della Salute della Regione Siciliana ha sospeso la somministrazione della seconda dose di vaccino (richiamo) per tutti i soggetti che, non avendone diritto, hanno avuto comunque accesso alla prima dose di vaccino;
Rilevato che i ricorrenti, pur non rientrando nelle categorie prioritarie indicate dal Piano Strategico Nazionale di vaccinazione anti Sars-Cov2/Covid-19, hanno ricevuto la prima dose del vaccino Comirnaty prodotto da Pfizer-Biontech, in data 6/1/2021;
Rilevato che i ricorrenti, per effetto della invocata tutela monocratica, aspirano alla declaratoria dell’obbligo dell’Azienda sanitaria intimata di somministrare la seconda dose di vaccino entro la data del 17/2/2021, assumendo (ma non fornendo alcun principio di prova) che, in mancanza, potrebbero verificarsi effetti gravemente dannosi per la loro salute, da un lato, per il mancato completamento del ciclo vaccinale e, dall’altro lato, per il rischio di essere nuovamente sottoposti ad un nuovo ciclo vaccinale composto da altre due dosi;
Ritenuto, quanto al primo profilo, che non risultano evidenze scientifiche di eventuali rischi derivanti dalla mancata somministrazione della seconda dose, se non quello della possibile inefficacia del vaccino, effetto che riporterebbe i ricorrenti alla situazione quo ante a quella determinata dall’aver avuto accesso alla prima dose, pur non avendone diritto;
Ritenuto, quanto al secondo profilo, che il danno paventato è allo stato meramente ipotetico, non essendo dato sapere se e quando i ricorrenti saranno convocati per la somministrazione del vaccino nel rispetto delle previsioni del Piano strategico e non essendosi alcuna evidenza scientifica che l’effetto della prima dose vaccinale possa perdurare nel tempo, tenuto conto anche che nelle informazioni relative all’utilizzo del farmaco (pubblicate sul sito dell’EMA), addirittura in caso di sovradosaggio, non sono state indicate reazioni avverse;
Ritenuto pertanto che, nel bilanciamento del contrapposto interesse, che non è quello del risparmio di spesa, come indicato in ricorso, ma quello di garantire il regolare proseguimento della campagna vaccinale nei confronti degli aventi diritto, tenuto conto del contingentamento del numero delle dosi di vaccino, l’istanza di misure cautelari monocratiche proposta dai ricorrenti, vada respinta.

P.Q.M.
Respinge l’istanza di misure cautelari monocratiche proposta dai ricorrenti, ai sensi dell'art. 56 cod. proc. amm.
Fissa per la trattazione collegiale la camera di consiglio del giorno 11 marzo 2021, ore di rito.
Il presente decreto sarà eseguito dall'Amministrazione ed è depositato presso la Segreteria del Tribunale che provvederà a darne comunicazione alle parti.
Ritenuto che sussistano i presupposti di cui di cui all'articolo 52, commi 1 e 2, del decreto legislativo 30 giugno 2003, n. 196, e all'articolo 9, paragrafi 1 e 4, del Regolamento (UE) 2016/679 del Parlamento europeo e del Consiglio del 27 aprile 2016 e all’articolo 2-septies del decreto legislativo 30 giugno 2003, n. 196, come modificato dal decreto legislativo 10 agosto 2018,  n. 101, manda alla Segreteria di procedere, in qualsiasi ipotesi di diffusione del presente provvedimento, all'oscuramento delle generalità nonché di qualsiasi dato idoneo a rivelare lo stato di salute delle parti o di persone comunque ivi citate.
Così deciso in Catania il giorno 12 febbraio 2021.





IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Covid-19 – Sicilia – Vaccino – Seconda dose ai soggetti che, pur non avendone diritto, hanno fatto la prima dose – Diniego – Non va sospeso. 
 
 
          Non va sospeso il decreto dell’Assessore della Salute della Regione Sicilia, che  ha sospeso la somministrazione della seconda dose di vaccino (richiamo) per tutti i soggetti che, non avendone diritto, hanno avuto comunque accesso alla prima dose di vaccino  (1). 
 
 
 
(1) Con il decreto è stato chiarito che i ricorrenti, per effetto della invocata tutela monocratica, aspirano alla declaratoria dell’obbligo dell’Azienda sanitaria intimata di somministrare la seconda dose di vaccino entro la data del 17 febbraio 2021, assumendo che, in mancanza, potrebbero verificarsi effetti gravemente dannosi per la loro salute, da un lato, per il mancato completamento del ciclo vaccinale e, dall’altro lato, per il rischio di essere nuovamente sottoposti ad un nuovo ciclo vaccinale composto da altre due dosi; 
Il decreto ha respinto la richiesta di tutela monocratica sul rilievo che non risultano evidenze scientifiche di eventuali rischi derivanti dalla mancata somministrazione della seconda dose, se non quello della possibile inefficacia del vaccino, effetto che riporterebbe i ricorrenti alla situazione quo ante a quella determinata dall’aver avuto accesso alla prima dose, pur non avendone diritto. 
 
Ha aggiunto il decreto che il danno paventato è allo stato meramente ipotetico, non essendo dato sapere se e quando i ricorrenti saranno convocati per la somministrazione del vaccino nel rispetto delle previsioni del Piano strategico e non essendosi alcuna evidenza scientifica che l’effetto della prima dose vaccinale possa perdurare nel tempo, tenuto conto anche che nelle informazioni relative all’utilizzo del farmaco (pubblicate sul sito dell’EMA), addirittura in caso di sovradosaggio, non sono state indicate reazioni avverse.",Covid-19
https://www.giustizia-amministrativa.it/web/guest/-/incarichi-di-insegnamento-presso-istituzioni-statali-di-alta-formazione-artistica-musicale-e-coreutica-afam,"
Incarichi di insegnamento presso Istituzioni statali di alta formazione artistica, musicale e coreutica AFAM
","Numero 00451/2021  e data 
        		17/03/2021 Spedizione


REPUBBLICA ITALIANA
Consiglio di Stato
Sezione Prima
Adunanza di Sezione del 10 marzo 2021
NUMERO AFFARE 01430/2020
OGGETTO:
Ministero dell'istruzione. 
Ricorso straordinario al Presidente della Repubblica proposto dai signori Gaetano Annunziata, Elena Abate, Sandra Bardo, Manuela Barrella, Diego Bernini, Annalisa Caggianella, Emma Cardamone, Rosa Crisci, Lucia Davide, Eleonora Del Sante, Francesco Di Lauro, Speranza Di Lorenzo, Rita Ferrante, Concetta Fidanzio, Adriano Laudisio, Maria Maccari, Marida Mercadante, Domenico Palmiero, Giuseppina Patria, Antonio Pierno, Raffaella Porroni, Giuseppe Massimiliano Ronga, Carlo Santacroce, Laura Savinelli, Carmine Sicondolfi, Manuela Spera, Zelinda Strabello, Anna Tommaselli, Maria Vanacore, Gessica Zecca contro il Ministero dell'Istruzione, per l’annullamento dei seguenti atti: 1) decreto direttoriale del Capo dipartimento per il sistema educativo di istruzione e di formazione del Ministero dell’istruzione, prot. n. 510 del 23-4-2020, con il quale veniva indetta la procedura straordinaria per titoli ed esami per l’immissione in ruolo del personale docente della scuola secondaria di primo e di secondo grado su posto comune e di sostegno, bandita ai sensi dell’art. 1 del d.l. 29-10-2019 n. 126, nella parte in cui esclude dal computo del servizio valido quale requisito di ammissione l’anzianità maturata presso istituti scolastici paritari legalmente riconosciuti (art. 2) e disciplina le modalità di presentazione delle domande (art. 3); 2) decreto direttoriale del Capo dipartimento per il sistema educativo di istruzione e formazione del Ministero dell’istruzione, prot. n. 639 del 27-5-2020, con la quale veniva confermata la procedura straordinaria e disposta la sospensione dei termini di presentazione delle domande di partecipazione.


LA SEZIONE
Vista la relazione, trasmessa con nota prot. n. 1888 del 14-1-2021, con la quale il Ministero dell'istruzione- Dipartimento per il sistema educativo di istruzione e di formazione ha chiesto il parere del Consiglio di Stato sull'affare consultivo in oggetto;
Esaminati gli atti e udito il relatore, consigliere Francesco Mele;

Premesso:
Con ricorso straordinario al Presidente della Repubblica, notificato in data 26-8-2020, i signori in epigrafe indicati hanno impugnato i seguenti atti: 1) decreto direttoriale del Capo dipartimento per il sistema educativo di istruzione e di formazione del Ministero dell’istruzione, prot. n. 510 del 23-4-2020, con il quale veniva indetta la procedura straordinaria per titoli ed esami per l’immissione in ruolo del personale docente della scuola secondaria di primo e di secondo grado su posto comune e di sostegno, bandita ai sensi dell’art. 1 del d.l. 29-10-2019 n. 126, nella parte in cui esclude dal computo del servizio valido quale requisito di ammissione l’anzianità maturata presso istituti scolastici paritari legalmente riconosciuti (art. 2) e disciplina le modalità di presentazione delle domande (art. 3); 2) decreto direttoriale del Capo dipartimento per il sistema educativo di istruzione e formazione del Ministero dell’istruzione, prot. n. 639 del 27-5-2020, con la quale veniva confermata la procedura straordinaria e disposta la sospensione dei termini di presentazione delle domande di partecipazione.
Essi hanno chiesto, altresì, l’accertamento e la declaratoria del diritto, quali docenti precari in possesso di un’anzianità di servizio complessiva pari almeno a 36 mesi e maturata, del tutto o in parte, con contratti di lavoro conferiti da istituti scolastici paritari legalmente riconosciuti, di accedere alla procedura concorsuale, nonché per la condanna del Ministero ad ammettere essi ricorrenti alla partecipazione al concorso.
I ricorrenti hanno esposto di essere docenti in possesso dell’abilitazione all’insegnamento, che hanno svolto servizio sia presso le amministrazioni statali che presso istituti paritari legalmente riconosciuti; in particolare, attraverso incarichi svolti presso tali istituti essi hanno maturato un’anzianità di servizio almeno pari a 36 mesi ovvero tre annualità complete calcolate ai sensi dell’articolo 11, co. 14 della legge n. 124/1999.
Hanno lamentato, peraltro, che il bando di concorso di cui al decreto direttoriale n. 510 del 23-4-2020, nell’individuare, all’articolo 2, quale requisito di partecipazione, l’aver svolto almeno tre annualità di servizio, ha illegittimamente previsto che il servizio “è valido solo se: a: prestato nelle scuole secondarie statali…”, così escludendo tutti i docenti che avevano avuto accesso all’insegnamento presso istituti paritari legalmente riconosciuti.
Hanno dedotto l’illegittimità della sopra esposta previsione in quanto priva di qualsiasi giustificazione logica e non rispondente ad esigenze di interesse pubblico; rilevando, in particolare, che la mancata valutazione del servizio prestato presso scuole paritarie non poteva fondarsi sulla finalità della procedura di contrastare il fenomeno del precariato presso le scuole statali, in quanto si era di fronte a una procedura altamente selettiva e concorrenziale che richiedeva l’espletamento di una prova concorsuale di merito e non solo idoneativa ed, inoltre, la stessa non era riservata al solo personale precario, ma anche a docenti già in servizio.
Con il primo motivo di ricorso lamentano: Violazione e falsa applicazione dell’art. 1 della l. 10-3-2000 n. 62 – violazione e falsa applicazione dell’art. 2, co. 2 del d.l. 3-7-2001, n. 255 (conv. con l. n. 333/2001) – violazione e falsa applicazione dell’art. 1 bis del d.l. 5-12-2005, n. 250 (conv. con l. n. 27/2006) – violazione e falsa applicazione degli artt. 360, co. 6 e 485 del d.lgs. n. 297/1994 – violazione e falsa applicazione dell’art. 33 Cost. – eccesso di potere e illogicità.
Deducono che il mancato computo dei periodi lavorativi svolti presso istituti paritari legalmente riconosciuti viola in modo evidente il principio della pari ordinazione dell’attività di insegnamento svolta presso istituti paritari, sancito dall’articolo 2, co. 2, del d.l. 3-7-2001, n. 255, con riferimento alla formazione ed aggiornamento delle graduatorie ad esaurimento.
Essendo stata disciplinata, in attuazione dell’articolo 33 della Costituzione, la parità scolastica dall’articolo 1 della legge n. 62/2000, la necessaria lettura secundum costitutionem della norma contenuta nell’articolo 2, co. 2 del d.l. n. 255/2001 conduce a ritenere il principio da essa espresso come un principio generale, non confinato alla sola valutazione dei titoli di servizio ai fini dell’aggiornamento delle graduatorie ad esaurimento.
Evidenziano che la giurisprudenza ha reiteratamente censurato le discriminazioni operate in proposito, nell’attribuzione del punteggio dei titoli nel concorso 2016, ai fini della ricostruzione della carriera ai sensi dell’articolo 360, co. 6 e 485 del d.lgs. n. 297/1994 e nelle operazioni di mobilità.
Rilevano ancora la contraddittorietà, l’arbitrarietà e l’illogicità del comportamento dell’amministrazione, che, da un lato, consente la valutazione del servizio presso gli Istituti paritari per individuare posizioni utili nelle graduatorie ad esaurimento (che sono presupposto per l’immissione in ruolo), mentre, dall’altro, impedisce la partecipazione al concorso straordinario; in tal modo attribuendo irragionevolmente e senza plausibile giustificazione alla medesima circostanza di fatto una diversa rilevanza giuridica ai fini dell’assunzione del personale docente, a seconda delle modalità di reclutamento (per scorrimento di graduatoria o per concorso).
In tal modo si introduce un elemento discriminatorio che non risponde ad alcuna oggettiva esigenza di interesse pubblico a fronte della sostanziale identità delle mansioni espletate.
Sottolineano che tale giustificazione non può rinvenirsi nelle asserite finalità della procedura, dell’assorbimento del personale precario, atteso che esse risultano palesemente contraddette dalla effettiva caratterizzazione del meccanismo di reclutamento, fortemente selettivo ed aperto anche ai docenti già di ruolo, nonché finalizzato all’assunzione dei soli vincitori senza alcuno scorrimento di graduatoria.
Con il secondo motivo i ricorrenti lamentano: Violazione e falsa applicazione dell’art. 35, co. 3 bis del d.lgs. n. 165/2001 – eccesso di potere, erroneità dei presupposti e violazione del principio del favor partecipationis.
Evidenziano che, in base all’articolo 35, co. 3 bis del richiamato decreto legislativo, l’Amministrazione ha la possibilità di accantonare al personale in servizio con contratti a tempo determinato soltanto una quota pari al 40% dei posti disponibili, con la evidente ratio di apprestare tutela ai lavoratori del pubblico impiego che hanno superato il termine massimo di legge del rapporto a tempo determinato e non possono ottenerne la conversione a tempo indeterminato, non essendo questa prevista nel settore pubblico.
Rilevano che il contingente assegnato alla procedura in questione (32.000 posti) è identico a quello previsto per la coeva procedura concorsuale ordinaria (33.000 posti), sicchè risulta superata la soglia massima di organico che può essere riservata ai docenti precari.
Con il terzo motivo lamentano: Violazione e falsa applicazione dell’art. 8 del d.l. 9-2-2012, n. 5 (conv. con l. n. 35/2012)- violazione e falsa applicazione dell’art. 65 del d.lgs. n. 82/2005- violazione degli artt. 3, 51 e 97 Cost. – eccesso di potere- erroneità dei presupposti, difetto di motivazione, irragionevolezza ed arbitrarietà.
Con tale mezzo di gravame i ricorrenti deducono l’illegittimità dei provvedimenti impugnati (art. 3 del bando), laddove prevedono la trasmissione della domanda di partecipazione esclusivamente in modalità telematica, attraverso il sistema POLIS.
Non può in proposito ritenersi preclusivo il disposto di cui all’art. 8 del d.l. 9-2-2012 n. 5, in quanto il sistema informatico non era stato progettato per ricevere tutte le domande di partecipazione, fatta salva in un momento successivo la verifica dell’ammissibilità delle medesime, ma riservava ingiustamente la possibilità di compilare il format soltanto ai candidati muniti dei requisiti di partecipazione illegittimamente richiesti dal bando.
I ricorrenti propongono, per il caso in cui la formulazione letterale delle norme risulti assolutamente preclusiva al diritto azionato, questione incidentale di legittimità costituzionale delle disposizioni normative derivanti dal combinato disposto dell’articolo 1 del d.l. 29-10-2019, n. 126 (conv. con l. 20-12-2019, n. 159) e dell’articolo 2 del d.l. 8-4-2020 n. 22 (conv. con L. 6-6-2020, n. 22) , per violazione dei principi di ragionevolezza e trasparenza ( art. 3 Cost.), imparzialità e buon andamento (art. 97 Cost.), di tutela del lavoro ( art. 4 Cost.), di uguaglianza di accesso alle cariche pubbliche (art. 51 Cost.), di libertà di insegnamento e di parità scolastica (art. 33 Cost.) e di sussidiarietà orizzontale (art. 118 Cost.).
In particolare, la disposizione censurata è quella dettata dall’articolo 1, comma 6, del d.l. 29-10-2019, n. 126, laddove statuisce che “il servizio di cui al comma 5, lettera a), è preso in considerazione unicamente se prestato nelle scuole secondarie statali”.
A dire dei ricorrenti, vi è contrasto con la libertà fondamentale sancita dall’articolo 33, commi 3 e 4 Cost., evidenziando che il principio di equiparazione degli istituti pubblici e privati, costituenti il sistema – unitario e organico- di istruzione e formazione scolastica è stato attuato con la legge n. 62 del 2000, nonché con successive disposizioni normative volte a garantire la parità di condizioni nell’organizzazione, nella gestione e nella erogazione delle prestazioni.
Vi è, poi, contrasto con il principio di sussidiarietà orizzontale di cui all’articolo 118 della Costituzione, in quanto la norma penalizza gravemente le scuole private paritarie, dequalificando il servizio di insegnamento ivi svolto nonostante sia identico a quello prestato presso scuole statali.
Il legislatore, infine, nell’istituire il concorso, non avrebbe tenuto conto delle condizioni di lavoro e di accesso alla professione di docente, in quanto, a fronte della massiccia indizione di procedure riservate e dell’attuazione di paini straordinari di reclutamento del personale precario, le scuole paritarie costituiscono il principale sbocco lavorativo per i docenti abilitati, che non hanno potuto maturare anzianità nel sistema statale.
Il Ministero dell’istruzione- Dipartimento per il sistema educativo di istruzione e di formazione, con nota prot. n. 1888 del 14-1-2021, ha trasmesso la prescritta relazione, chiedendo a questo Consiglio di stato l’espressione del parere.
L’autorità riferente ha espresso l’avviso che il ricorso debba essere respinto in quanto infondato.                     
Considerato:
Il ricorso non è meritevole di accoglimento.
Rileva la Sezione che i requisiti di ammissione al concorso straordinario indetto con il decreto del Capo Dipartimento per il sistema educativo e di formazione del Ministero dell’istruzione n. 510 del 23-4-2020, la cui legittimità i ricorrenti contestano, risultano essere stati stabiliti direttamente dal legislatore con l’articolo 1, commi 5 e 6, del decreto legge 29-10-2019, n. 126, convertito con modificazioni dalla legge 20 dicembre 2019, n. 159.
Il decreto ministeriale impugnato, invero, ripete pedissequamente, nel bandire il concorso e nello stabilire le regole di svolgimento dello stesso, i contenuti della previsione legislativa, come chiaramente emerge dal semplice raffronto dei rispettivi testi.
L’articolo 2 del decreto ministeriale n. 510/2019, rubricato “Requisiti di ammissione”, così recita:
“1. Ai sensi dell’art. 1, comma 5, del Decreto Legge, la partecipazione alla procedura è riservata ai soggetti, anche di ruolo, che, congiuntamente, alla data prevista per la presentazione della domanda, posseggono i seguenti requisiti:


a. tra l’anno scolastico 2008/2009 e l’anno scolastico 2019/2020 hanno svolto, su posto comune o di sostegno, almeno tre annualità di servizio, anche non consecutive, valutabili come tali ai sensi dell’articolo 11, comma 14, della legge 3 maggio 1999, n. 124. Il servizio svolto su posto di sostegno in assenza di specializzazione è considerato valido ai fini della partecipazione alla procedura straordinaria per la classe di concorso, fermo restando quanto previsto per la lettera b). I soggetti che raggiungono le tre annualità di servizio prescritte unicamente in virtù del servizio svolto nell’anno scolastico 2019/2020 partecipano con riserva alla procedura straordinaria. La riserva è sciolta negativamente qualora il servizio relativo all’anno scolastico 2019/2020 non soddisfi le condizioni di cui al predetto art. 11, comma 14, entro il 30 giugno 2020;


b. hanno svolto almeno un anno di servizio, tra quelli di cui alla lettera a), nella specifica classe di concorso o nella tipologia di posto per la quale si concorre;


c. per il posto comune, il titolo di studio previsto dall’art. 5, comma 1, lettera a), del decreto legislativo 13 aprile 2017, n. 59, coerente con la classe di concorso richiesta fermo restando quanto previsto dall’art. 22, comma 2, del predetto decreto con riferimento alle classi di concorso a posti di insegnante tecnico-pratico, individuate dal decreto del Presidente della repubblica 14 febbraio 2016, come modificato dal decreto del Ministro dell’istruzione, dell’università e delle ricerca 9 maggio 2017, n. 259, ovvero il titolo di abilitazione o di idoneità concorsuale nella specifica classe di concorso.


d. per il posto di sostegno, il titolo di accesso alla procedura e l’ulteriore specializzazione per il relativo grado, salvo quanto stabilito al comma 3.


2. Il servizio di cui al comma 1, lettere a) e b), è valido solo se:


a. prestato nelle scuole secondarie statali;


b. prestato nelle forme di cui al comma 3 dell’art. 1 del decreto-legge 25 settembre 2009, n. 134, convertito, con modificazioni, dalla legge 24 novembre 2009, n. 167, nonché di cui al comma 4 bis dell’art. 5 del decreto-legge 12 settembre 2013, n. 104, convertito, con modificazioni, dalla legge 8 novembre 2013, n. 128, ai sensi di quanto previsto dall’art. 1, comma 6, del Decreto Legge. […]”. 
L’articolo 1 del decreto legge n. 126 del 29-10-2019, ai commi 5 e 6, dispone che:

“ 5. La partecipazione alla procedura è riservata ai soggetti, anche di ruolo, che, congiuntamente:


a) tra l’anno scolastico 2008/2009 e l’anno scolastico 2019/2020, hanno svolto, su posto comune o di sostegno, almeno tre annualità di servizio, anche non consecutive, valutabili come tali ai sensi dell’art. 11, comma 14, della legge 3 maggio 1999, n. 124. Il servizio svolto su posto di sostegno in assenza di specializzazione è considerato valido ai fini della partecipazione alla procedura straordinaria per la classe di concorso, fermo restando quanto previsto alla lettera b). I soggetti che raggiungono le tre annualità di servizio prescritte unicamente in virtù del servizio svolto nell’anno scolastico 2019/2020 partecipano con riserva alla procedura straordinaria di cui al comma 1. La riserva è sciolta negativamente qualora il servizio relativo all’anno scolastico 2019/2020 non soddisfi le condizioni di cui al predetto articolo 11, comma 14, entro il 30 giugno 2020;


b) hanno svolto almeno un anno di servizio, tra quelli di cui alla lettera a), nella specifica classe di concorso o nella tipologia di posto per la quale si concorre;


c) posseggono, per la classe di concorso richiesta, il titolo di studio di cui all’articolo 5 del decreto legislativo 13 aprile 2017, n. 59, fermo restando quanto previsto dall’articolo 22, comma 2, del predetto decreto. Per la partecipazione ai posti di sostegno è richiesto l’ulteriore requisito del possesso della relativa specializzazione.


6. Al fine di contrastare il fenomeno del ricorso a contratti a tempo determinato nelle istituzioni scolastiche statali e per favorire l’immissione in ruolo dei relativi precari, il servizio di cui al comma 5, lettera a), è preso in considerazione unicamente se prestato nelle scuole secondarie statali ovvero se prestato nelle forme di cui al comma 3 dell’articolo 1 del decreto-legge 25 settembre 2009, n. 134, convertito, con modificazioni, dalla legge 24 novembre 2009, n. 167, nonché di cui al comma 4 bis dell’art. 5 del decreto-legge 12 settembre 2013, n. 104, convertito, con modificazioni, dalla legge 8 novembre 2013, n. 128. […]”.   
Orbene, dalla lettura delle sopra riportate disposizioni emerge in tutta evidenza che i requisiti di ammissione disciplinati dal bando oggetto di impugnativa - consistenti nelle tre annualità di servizio, anche non consecutive, tra l’anno scolastico 2008/2009 e l’anno scolastico 2019/2020, nella prestazione di una delle predette annualità nella specifica classe di concorso o nella tipologia di posto per il quale si concorre e nella rilevanza del solo servizio prestato nelle scuole secondarie statali - risultano essere perfettamente coincidenti con quelli indicati nella norma di rango primario contenuta nell’articolo 1 del richiamato decreto legge n. 126 del 2019.
Le censure proposte dai ricorrenti si rivelano, pertanto, infondate.
La pretesa avanzata nel gravame, relativa alla illegittimità della mancata considerazione del servizio prestato presso gli istituti paritari legalmente riconosciuti trova smentita nello specifico dettato legislativo regolatorio del concorso straordinario di cui è controversia.
Invero, la prescrizione del comma 6 dell’articolo 1 del decreto legge, nello stabilire che “Al fine di contrastare il fenomeno del ricorso ai contratti a tempo determinato nelle istituzioni scolastiche statali e per favorire l’immissione in ruolo dei relativi precari, il servizio di cui al comma 5, lettera a), è preso in considerazione unicamente se prestato nelle scuole secondarie statali”, impedisce di considerare attività di insegnamento utile il servizio prestato presso istituti paritari legalmente riconosciuti.
Lo specifico inciso “scuole secondarie statali” e l’utilizzo dell’avverbio “unicamente” esprimono la chiara volontà del legislatore di escludere rilevanza a servizi svolti presso altre tipologie di scuola; conclusione questa confermata dalla espressa finalità della disposizione, che è quella di stabilizzazione dei precari delle istituzioni scolastiche statali, onde la conseguente limitazione del servizio utile prestato solo a quello svolto presso scuole statali, dovendosi escludere ogni valenza al precariato presso istituti paritari.
Le previsioni del decreto ministeriale n. 510/2019, relative ai requisiti di ammissione, risultano, di conseguenza, esenti dai vizi prospettati in ricorso, trattandosi di disposizioni che riproducono pedissequamente i contenuti della norma primaria, che costituisce il relativo parametro di legittimità da prendere necessariamente in considerazione.
Osserva il Collegio che nella vicenda in esame la scelta in ordine ai soggetti da ammettere alla procedura è stata già effettuata a monte dal legislatore, attraverso la definizione dei requisiti di ammissione; con la conseguenza che l’amministrazione non ha esercitato in proposito alcun potere discrezionale, ma ha semplicemente dato esecuzione, nell’avviare il procedimento concorsuale, alle disposizioni contenute nella norma legislativa di rango primario.
Orbene, il mancato esercizio di discrezionalità esclude la configurabilità dei denunciati vizi di eccesso di potere, essendo questa una patologia propria dell’attività discrezionale della pubblica amministrazione.
Di poi, la conformità delle disposizioni della lex specialis alle previsioni dell’articolo 1 del decreto legge n. 126/2019 (convertito dalla legge n. 159/2019) denota l’infondatezza dei vizi di violazione di legge prospettati nel primo e nel secondo motivo di ricorso, così come rubricati ed esposti nei relativi contenuti nella parte in fatto (cd. “Premesso”) del presente parere.
Invero, nella specie i requisiti di partecipazione al concorso sono disciplinati direttamente dalla richiamata legge n. 159/2019, la quale prevale sulle disposizioni legislative precedenti richiamate dai ricorrenti a fondamento del gravame.
Trattasi, invero, di legge successiva, avente, tra l’altro, carattere di indubbia specialità, in quanto diretta a disciplinare uno specifico concorso di carattere straordinario.
Orbene, la legge ordinaria può derogare a fonti di grado pariordinato, discendendo la portata prevalente della stessa dall’applicazione dei criteri cronologico e di specialità, costituenti criteri di risoluzione delle antinomie tra fonti di pari grado.
Da tanto deriva che, risultando il decreto ministeriale impugnato rispettoso dei requisiti di partecipazione definiti dalla legge di riferimento, i dedotti vizi di violazione di legge sono infondati.
Orbene, il decreto legge 29-10-2019, n. 126, come convertito dalla legge 20 dicembre 2019, n. 159, costituisce una legge provvedimento.
Come è noto, la costante giurisprudenza (cfr., ex multis, Corte Cost., sent. n. 154/2013; n. 94/2009; n. 20/2012; n. 241/2008) qualifica tali le leggi che contengono disposizioni dirette a destinatari determinati o che incidono su un numero determinato e limitato di destinatari, che hanno un contenuto particolare e concreto ovvero comportano l’attrazione alla sfera legislativa della disciplina di oggetti o materie normalmente affidati all’autorità amministrativa.
La Corte Costituzionale (cfr. sent. n. 85/2013) ha chiarito che la legge provvedimento non è di per sé in contrasto con l’assetto di poteri stabilito dalla Costituzione, in quanto nessuna disposizione costituzionale comporta una riserva agli organi amministrativi o esecutivi degli atti a contenuto particolare e concreto.
Peraltro, per i soggetti lesi da tali disposizioni normative, poiché la forma di tutela segue la natura giuridica dell’atto contestato, i diritti di difesa si trasferiscono dalla giurisdizione amministrativa alla giustizia costituzionale, trovando la protezione del privato riconoscimento attraverso il sindacato costituzionale di ragionevolezza della legge (cfr. Cons. Stato, III, 25-11-2014, n. 5831).
Devono, di conseguenza, essere esaminate le censure di incostituzionalità proposte dai ricorrenti avverso “le disposizioni normative contenute nell’art. 1 del d.l. 29 ottobre 2019 n. 126 (conv. con L. 20 dicembre 2019, n. 159) … per violazione dei principi di ragionevolezza e trasparenza (art. 3 Cost.), imparzialità e buon andamento (art. 97 Cost.), di tutela del lavoro (art. 4 Cost.), di uguaglianza di accesso alle cariche pubbliche (art. 51 Cost), di libertà di insegnamento e di parità scolastica (art. 33 Cost.) e di sussidiarietà orizzontale (art. 118 Cost.)”; censurandosi, in particolare, la prescrizione di cui al comma 6 dell’articolo 1 del decreto legge, laddove statuisce che “il servizio di cui al comma 5, lett. a), è preso in considerazione unicamente se prestato nelle scuole secondarie statali”.
La Sezione ritiene che le dedotte censure di illegittimità costituzionale siano manifestamente infondate.
Deve, in proposito, in primo luogo essere rimarcata la natura straordinaria della procedura concorsuale in esame.
Tale natura è chiaramente esplicitata dallo stesso testo normativo, introdotto dal decreto legge n. 126 del 2019.
Il suo preambolo pone, infatti, a giustificazione della misura adottata, “la straordinaria necessità ed urgenza di introdurre misure per assicurare la stabilità dell’insegnamento nelle istituzioni scolastiche, porre rimedio alla grave carenza di personale di ruolo nelle scuole statali e ridurre il ricorso a contratti a termine”.
Il concorso è, poi, espressamente definito dal legislatore come “straordinario”, laddove all’articolo 1, comma 1, si legge che “Il Ministero dell’istruzione, dell’università e della ricerca è autorizzato a bandire, contestualmente al concorso ordinario per titoli ed esami di cui all’art. 17, comma 2, lettera d), del decreto legislativo 13 aprile 2017, n. 59, entro il 30 aprile 2020, una procedura straordinaria per titoli ed esami per docenti della scuola secondaria di primo e di secondo grado, finalizzata all’immissione in ruolo nei limiti di cui ai commi 2, 3 e 4 del presente articolo”.               
Ciò posto, la Sezione ritiene che la tale procedura, pur se derogatoria alla regola ordinaria del pubblico concorso, non violi l’articolo 97 della Costituzione né il diritto al lavoro dei ricorrenti.
Va, in proposito, ricordato che la Corte Costituzionale ha avuto modo di precisare che, seppur la facoltà del legislatore di introdurre deroghe al principio del concorso pubblico è rigorosamente limitata, in alcuni casi determinate deroghe devono essere considerate legittime “quando siano funzionali esse stesse alle esigenze di buon andamento dell’amministrazione e ove ricorrano peculiari e straordinarie esigenze di interesse pubblico idonee a giustificarle” ( cfr. Corte Cost., 10-11-2011, n. 299).
Dalla recente sentenza della Corte Costituzionale n. 106 del 2-5-2019, resa in una fattispecie relativa ad un concorso straordinario per dirigenti scolastici, si desume, poi, che le norme che prevedono concorsi straordinari del tipo di quello oggetto della presente controversia sono in linea di principio conformi a Costituzione nel momento in cui sono emanate per garantire il buon andamento dell’amministrazione, sopperendo alle carenze di organico e per dare certezza ai rapporti giuridici, superando il precariato; esse, infatti, in tal caso operano una compromissione definita “non irragionevole” del diritto di accesso al pubblico impiego e del principio del pubblico concorso.
Orbene, nella vicenda in esame le suddette esigenze di interesse pubblico sussistono certamente, considerandosi che il concorso tende all’assorbimento del precariato, a garantire stabilità nell’insegnamento e a ridurre il ricorso ai contratti a termine.
La deroga alla regola del pubblico concorso trova, pertanto, ragionevole giustificazione e, pertanto, sotto tale profilo, non si presta a dubbi di compatibilità con la Carta Fondamentale.
Non vi è, poi, violazione degli articoli 4 e 51 della Costituzione, considerandosi che le contestate disposizioni non impediscono ai ricorrenti l’accesso al mondo del lavoro ed all’esercizio della funzione docente.
Vi è, invero, che l’indizione del concorso straordinario oggetto di controversia è stata prevista dall’articolo 1 del d.l. n. 126/2019 contestualmente al concorso ordinario per titoli ed esami di cui all’articolo 17, comma 2, lettera d) del d.lgs. n. 59/2017; con la conseguenza che la mancata partecipazione dei ricorrenti al concorso straordinario per difetto dei requisiti previsti non preclude agli stessi la possibilità di accesso al pubblico impiego attraverso il richiamato concorso ordinario.                             
Può a questo punto passarsi all’esame delle disposizioni normative relative ai requisiti di partecipazione alla procedura concorsuale, oggetto di contestazione, sotto il profilo della ragionevolezza della previsione legislativa e, dunque, dell’osservanza dell’articolo 3 della Costituzione.
In particolare, oggetto di contestazione è la norma contenuta nell’articolo 1, comma 6, del decreto legge n. 126 del 1999 (convertito dalla legge n. 159/2019), laddove prevede che “il servizio di cui al comma 5, lettera a), è preso in considerazione unicamente se prestato nelle scuole secondarie statali”.
La disposizione, quindi, stante il chiaro tenore letterale, esclude che, ai fini della maturazione del requisito dell’insegnamento triennale necessario per la partecipazione al concorso, possa tenersi conto del servizio svolto presso istituti paritari legalmente riconosciuti.
La Sezione rileva in primo luogo che la norma non presenta profili di irragionevolezza, ove si consideri la precipua finalità dell’indetto concorso straordinario.
Esso è diretto anche alla eliminazione (ovvero alla riduzione) del precariato nelle istituzioni scolastiche statali, consentendo la stabilizzazione e l’immissione in ruolo a tempo indeterminato dei docenti.
Risulta, pertanto, ragionevole che la procedura concorsuale si rivolga, consentendone la partecipazione, ai soli precari delle istituzioni scolastiche statali, configurandosi tale qualità evidentemente in capo a quei docenti che abbiano svolto servizio di insegnamento in tale tipologia di scuola e non anche per coloro che hanno insegnato nelle scuole paritarie.
La condizione di “precario” giuridicamente rilevante non si connota, quindi, per la mera generica, pregressa instaurazione di rapporti di lavoro a tempo determinato a prescindere dalla connotazione del datore di lavoro, risultando invece necessario che quest’ultimo sia individuabile in una istituzione scolastica statale.
Il richiamato articolo 1, comma 6, del d.l. n. 126/2019, infatti, chiarisce espressamente che la disposizione è introdotta “al fine di contrastare il fenomeno del ricorso ai contratti a tempo determinato nelle istituzioni scolastiche statali e per favorire l’immissione in ruolo dei relativi precari”.
Di conseguenza, non appare irragionevole ed illogico, ovvero frutto di violazione del principio di uguaglianza di cui all’art. 3 della Costituzione, il limitare la partecipazione al concorso in esame solo ai docenti che abbiano maturato un certo numero di anni di servizio presso la scuola statale, considerando che: a) detto concorso, come visto, si connota per evidenti e marcati tratti di specialità; b) l’aver prestato, nel periodo considerato dalla norma, tre annualità di insegnamento nella scuola statale costituisce un indice non irragionevole della connotazione di precarietà del soggetto rispetto all’aspettativa di entrare con contratto a tempo indeterminato nei ruoli della scuola statale; c) questa situazione non appare assimilabile a quella di coloro che hanno prestato servizio a tempo determinato presso enti non statali, non potendosi agli stessi riconoscere, in base al criterio stabilito dal legislatore, la qualifica di precari della scuola statale, ai quali è rivolta la speciale procedura in esame.
Attesa l’inequivoca intenzione del legislatore di incidere sul sistema di impiego dei docenti che lavorano presso il sistema delle istituzioni scolastiche statali (e non di tutti i docenti), la irrilevanza del servizio prestato presso istituti paritari legalmente riconosciuti costituisce un’opzione- tra le altre possibili- che non si pone in contrasto con i principi costituzionali, trattandosi di una scelta di merito del legislatore, che risulta coerente con lo scopo perseguito in relazione alla particolare situazione storica dalla quale origina ( cfr. Cons. Stato, VI, 4-11-2020, n. 6797).
La suddetta considerazione, di carattere assorbente, priva di ogni valenza l’argomentazione spesa dai ricorrenti, relativa alla caratterizzazione del meccanismo di reclutamento, fortemente selettivo ed aperto anche ai docenti già di ruolo.    
Ad escludere i dedotti vizi di incostituzionalità vale, inoltre, evidenziare la differenza, comunque esistente, tra il servizio prestato presso le scuole paritarie e quello svolto presso le scuole statali.
L’articolo 1, comma 1, della l. 10 marzo 2000 n. 62 (“Norme per la parità scolastica e disposizioni sul diritto allo studio e all’istruzione”) in applicazione dell’articolo 33 della Costituzione prevede espressamente che: “Il sistema nazionale di istruzione, fermo restando quanto previsto dall’articolo 33, secondo comma, della Costituzione, è costituito dalle scuole statali e dalle scuole paritarie private e degli enti locali. La Repubblica individua come obiettivo prioritario l’espansione dell’offerta formativa e la conseguente generalizzazione della domanda di istruzione dall’infanzia lungo tutto l’arco della vita”. 
In base al comma 2, della medesima legge: “Si definiscono scuole paritarie, a tutti gli effetti degli ordinamenti vigenti, in particolare per quanto riguarda l’abilitazione a rilasciare titoli di studio aventi valore legale, le istituzioni scolastiche non statali, comprese quelle degli enti locali, che, a partire dalla scuola per l’infanzia, corrispondono agli ordinamenti generali dell’istruzione, sono coerenti con la domanda formativa delle famiglie e sono caratterizzate da requisiti di qualità ed efficacia di cui ai commi 4, 5 e 6”. 
Per espressa previsione dei commi successivi il Legislatore precisa che le scuole paritarie svolgono “un servizio pubblico” per cui “accolgono chiunque (…) richieda di iscriversi, compresi gli alunni e gli studenti con handicap”. 
Alla luce del sopra esposto dato normativo non è dubbia la vigenza di un principio generale di tendenziale equiparabilità della scuola statale e di quella paritaria derivante dall’omogeneità dei titoli di studio rilasciati, della durata degli anni scolastici, degli orari, dei programmi e del piano dell’offerta formativa. 
Non può, invero, obliterarsi che la qualifica di “scuola paritaria” viene attribuita esclusivamente agli istituti scolastici che rispondono a determinati criteri e requisiti corrispondenti a quelli propri degli istituti statali; a variare è semplicemente il soggetto titolare dell’istituto scolastico: nella statale è lo Stato, nella paritaria può essere il privato o l’Ente locale. 
Tuttavia, in riferimento alla dedotta equiparabilità ed anche a prescindere dalle considerazioni già svolte relative alla peculiarità del concorso oggetto della presente controversia, deve evidenziarsi che la giurisprudenza di questo Consiglio di Stato esclude una assoluta ed automatica parificazione tra il servizio prestato nelle scuole paritarie e quello prestato nelle scuole statali, specie in riferimento all’applicazione di specifici istituti che regolano il rapporto di lavoro degli insegnanti. 
Invero, le norme innanzi citate non determinano l’equiparazione tra il rapporto di lavoro che intercorre con la scuola paritaria e quello instaurato in regime di pubblico impiego privatizzato. 
La giurisprudenza (cfr. Cons. St., Sez. VI, n. 2717/2020 e n. 4770/2020) esclude che una equiparazione possa fondarsi sull’art. 2, comma 2, del D.L. 3/7/2001, n. 255, precisando, in riferimento alla procedura di mobilità per l’anno scolastico 2018-2019, che: “lo status dei docenti pubblici è regolato dalle norme primarie e dai contratti collettivi di settore, che escludono la valutabilità del servizio svolto in scuole paritarie ai fini della mobilità. D’altra parte, le norme che prevedono il riconoscimento di servizi pre-ruolo a fini giuridici ed economici devono ritenersi, in quanto attributive di benefici particolari, norme eccezionali e per ciò stesso non applicabili estensivamente o analogicamente (Cons. Stato, Sez. IV, 22/6/2004, n. 4382; Sez. VI, 9/52002, n. 2517; Cass. Civ. 30/1/2015, n. 1749). Ne consegue che anche l’art. 2, comma 2, del D.L. 3/7/2001, n. 255, che consente la valutazione dei servizi d’insegnamento prestati nelle scuole paritarie ai fini dell’inserimento nelle graduatorie a esaurimento e dell’aggiornamento del relativo punteggio, deve ritenersi di stretta interpretazione “(Cons. Stato Sez. VI, 7/1/2008, n. 6). 
Di poi, questo Consiglio (cfr. Cons. St., Sez. VI, n. 1344/2020) ha rilevato, in materia di ammissione a concorsi per il conferimento di posti di docente nella scuola statale, che la computabilità del servizio prestato presso scuole non statali potrebbe al più ammettersi per quello svolto presso scuole e istituti pareggiati , ma non anche per quello prestato presso gli istituti paritari; osservandosi in proposito che “è nota la differenza tra le predette due categorie di scuole non statali, giacché soltanto le scuole pareggiate garantiscono, ai sensi dell’art. 356 del D.lgs. 297/1994 (sul pareggiamento), che numero e tipo di cattedre siano uguali a quelli delle corrispondenti scuole statali e che tali cattedre siano occupate da personale nominato, secondo norme stabilite con regolamento, a seguito d’apposito pubblico concorso, o risultato vincitore, o abbia conseguito la votazione di almeno 7/10 in identico concorso generale o speciale presso scuole statali o pareggiate o in esami di abilitazione, ogni altro tipo d’insegnamento privato non godendo d’altrettanta protezione”.
Dalle considerazioni sopra esposte emerge, dunque, che i servizi di insegnamento svolti nelle istituzioni scolastiche statali e quelli svolti presso istituti paritari legalmente riconosciuti non risultano assimilabili e connotati da identità, così potendosene predicare una indiscriminata equiparazione.
L’esclusione, ai fini della partecipazione al concorso per cui è controversia, del servizio prestato presso gli istituti paritari non viola, dunque, il principio di ragionevolezza né quello di uguaglianza.
Allo stesso modo deve escludersi la violazione dell’articolo 33 della Costituzione.
Esso, invero, garantisce alle scuole paritarie la libertà di insegnamento ed agli alunni un trattamento scolastico equipollente a quello degli alunni delle scuole statali (commi 3 e 4).
Non vi è, invece, nell’articolo 33 riferimento alcuno allo status giuridico del corpo docente, per il quale alcuna equipollenza viene prevista con quello appartenente alle scuole statali; evidenziandosi, altresì, che il mancato riconoscimento del servizio prestato presso gli istituti paritari ai fini dell’immissione in ruolo presso le scuole statali non appare in grado di incidere sulla “piena libertà” della scuola paritaria né sul trattamento degli alunni che la frequentano.
La norma di legge censurata non si pone, infine, in contrasto con il principio di sussidiarietà orizzontale sancito dall’articolo 118 della Costituzione, rilevandosi che il contestato mancato riconoscimento del servizio (ripetesi, ai fini dell’immissione in ruolo nella scuola statale) non incide sulla piena possibilità per la scuola paritaria di svolgere il pubblico servizio dell’istruzione e di concorrere in tal modo con lo Stato nell’esercizio di tale attività di interesse generale.
Da ultimo, ritiene la Sezione che sia inammissibile per carenza di interesse il mezzo di gravame con il quale si lamenta che la disciplina regolatoria della procedura (in particolare, art. 3 del decreto direttoriale n. 510/2020 impugnato) richiede illegittimamente la presentazione delle domande di partecipazione esclusivamente in via telematica ed esclude quelle presentate in forma cartacea.
Invero, i ricorrenti sono esclusi dalla procedura concorsuale per l’assorbente profilo della mancanza dei requisiti di partecipazione richiesti dall’articolo 2, circostanza questa in relazione alla quale il Collegio non ritiene, per le ragioni sopra esposte, sussistenti i profili di illegittimità denunciati.
Conseguentemente, essi alcuna utilità potrebbero ricavare dall’annullamento della parte del bando relativa alla trasmissione telematica delle domande di partecipazione ed alla relativa regolamentazione.
Difatti, tale pronuncia demolitoria comunque non gioverebbe ai privati, rimanendo essi, sia pure per altra ragione, esclusi dalla partecipazione al concorso.
Inammissibili si palesano, altresì, le domande, proposte dai ricorrenti, di accertamento del diritto di accedere alla procedura concorsuale e di condanna del Ministero all’ammissione al concorso.
Basta in proposito evidenziare che esse sono estranee al petitum deducibile con il ricorso straordinario al Presidente della Repubblica, risultando in contrasto con l’art. 8 del DPR n. 1199 del 1971, a norma del quale detto rimedio ha natura impugnatoria ed è ammesso contro atti amministrativi definitivi e per soli motivi di legittimità (cfr., ex multis, Cons. Stato, III, n. 3255/2010); con la conseguenza che il ricorso straordinario non risulta praticabile per l’esercizio di azioni diverse da quella di annullamento ( cfr. Cons. Stato, II, n. 77/2019 e n. 1141/2014).
In conclusione, la Sezione esprime il parere che il ricorso straordinario debba essere in parte respinto ed in parte dichiarato inammissibile, nei sensi in motivazione precisati.
Le questioni appena vagliate esauriscono la vicenda sottoposta alla Sezione, essendo stati toccati tutti gli aspetti rilevanti a norma dell’art. 112 c.p.c., in aderenza al principio sostanziale di corrispondenza tra il chiesto e pronunciato (cfr., ex multis, Cass.civ. 16-5-2012, n. 7663). Gli argomenti di doglianza non espressamente esaminati sono stati dal Collegio ritenuti non rilevanti ai fini della decisione e comunque inidonei a supportare una conclusione di tipo diverso.
P.Q.M.
La Sezione esprime il parere che il ricorso deve essere in parte respinto ed in parte dichiarato inammissibile, nei sensi di cui in motivazione.   




IL SEGRETARIO
Maria Cristina Manuppelli
","Pubblica istruzione – Concorso - Incarichi di insegnamento presso Istituzioni statali di alta formazione artistica, musicale e coreutica AFAM – Necessità che il servizio sia prestato per intero nel settore per il quale si chiede l’inserimento – Possibilità che il servizio di insegnamento possa essere prestato anche in settori diversi – Legittimità.

     ​​​​​​​E’ legittimo il bando di concorso per incarichi di insegnamento presso Istituzioni statali di alta formazione artistica, musicale e coreutica AFAM nella parte in cui richiede in via generale che il servizio sia prestato per intero nel settore per il quale si chiede l’inserimento ma nel contempo ammette la possibilità dell’inserimento in graduatorie per le quali lo specifico servizio risulti, nell’ambito triennale, quello prevalente o almeno non minoritario (1). 
 
(1) Ha chiarito il parere che con particolare riferimento ai settori di nuova istituzione (quali quelli COMP, di cui nella presente sede si controverte), la posizione dei docenti (i quali non avrebbero potuto nello stesso oggettivamente svolgere più di un anno di servizio) risulta adeguatamente salvaguardata attraverso la possibilità di far valere, in uno alla specifica esperienza annuale, altre due periodi di insegnamento, ciascuno annuale, in settori diversi. 
Ha affermato la Sezione che il comma 655 dell’art. 1, l. n. 205 del 2017 non può essere letto in maniera atomistica ed isolata, ma nel complessivo quadro normativo della prefata legge, laddove si occupa del personale delle istituzioni dell’alta formazione artistica musicale e coreutica, dovendosi pertanto operare particolare riferimento anche ai commi 653 e 654. Il primo dispone che “Al fine di superare il precariato nelle istituzioni dell’alta formazione artistica musicale e coreutica sono stanziati 1 milione di euro per l’anno 2018, 6,6 milioni di euro per l’anno 2019, 11,6 milioni di euro per l’anno 2022, 16,8 milioni di euro per ciascuno degli anni dal 2023 al 2025, 16, 9 milioni di euro per l’anno 2026, 17,5 milioni di euro per l’anno 2027, 18, 1 milioni di euro per l’anno 2028 e 18, 5 milioni di euro a decorrere dall’anno 2029. A decorrere dall’anno 2018 le graduatorie nazionali di cui all’articolo 19, comma 2, del decreto-legge 12 settembre 2013, n. 104… sono trasformate in graduatorie nazionali ad esaurimento, utili per l’attribuzione degli incarichi di insegnamento con contratto a tempo indeterminato e determinato, in subordine alle vigenti graduatorie nazionali per titoli….”. 
Il comma 654 detta disposizioni per il turn over del personale, mentre, come visto, il comma 655, qui di interesse, prevede la formazione di ulteriori graduatorie nazionali utili per l’attribuzione degli incarichi di insegnamento a tempo indeterminato e determinato, in subordine alle vigenti graduatorie nazionali per titoli e di quelle di cui al comma 653. 
Anche la disposizione di cui al comma 655 rientra nelle disposizioni normative dirette al superamento del precariato nelle istituzioni dell’alta formazione artistica e musicale. 
Ed, invero, il sistema a tal fine complessivamente previsto contempla in primo luogo l’utilizzazione delle vigenti graduatorie nazionali per titoli, di poi delle graduatorie nazionali di cui all’art. 19, comma 2, d.l. n. 104 del 2013 che all’uopo vengono trasformate in graduatorie nazionali ad esaurimento ed, infine, le graduatorie di cui al comma 655, che risultano essere di nuova istituzione. 
Queste, peraltro, pur essendo di nuova istituzione, concorrono alla finalità di superamento del precariato in primo luogo perché consentono la cristallizzazione di quello più antico e, attraverso la loro postergazione al fine del conferimento degli incarichi, la stabilizzazione del relativo personale, favorendo, tra l’altro, la definitiva chiusura delle previgenti graduatorie alla cui previa applicazione ne viene subordinata l’operatività (ed, invero, quelle di cui al d.l. n. 104 del 2013 sono trasformate in graduatorie ad esaurimento, con il conseguente divieto di nuovi ingressi). 
Di poi, va osservato che le stesse graduatorie nazionali di cui si controverte, previste dal comma 655, sono dirette al superamento, sia pur graduale, del precariato. 
Ne è dimostrazione la circostanza che nelle stesse non può essere inserito personale che sia già titolare di contratto a tempo indeterminato (dunque, già stabilmente incluso nei ruoli delle istituzioni dell’alta formazione artistica musicale e coreutica) e soprattutto il fatto che è richiesto il requisito dell’insegnamento di almeno tre anni negli ultimi otto anni accademici. 
In tal modo, esse, finalizzate anche al conferimento di incarichi a tempo indeterminato (e, dunque, alla stabilizzazione del personale ivi inserito), realizzano lo scopo di consentire la regolarizzazione di soggetti che già da tempo sono “precari”, in quanto hanno svolto attività di insegnamento della durata di un triennio. 
Sicchè, ricondotte le suddette graduatorie nel complessivo sistema normativo di superamento del precariato, l’effetto della stabilizzazione attraverso il conferimento di incarichi a tempo indeterminato può giustificarsi, in assenza di una ordinaria procedura concorsuale (non essendo all’uopo sufficiente il superamento di un concorso selettivo per la inclusione nelle diverse graduatorie di istituto), solo riconnettendo la loro formazione alla esigenza di interesse pubblico di fronteggiare il precariato e di ridurne progressivamente la consistenza. 
Orbene, carattere oggettivo ed essenziale - che ne giustifica la finalità di superamento del precariato e consente, attraverso esse, il conferimento di incarichi a tempo indeterminato- è proprio il fatto che il loro accesso sia riservato a personale precario e, dunque, a soggetti che vantino già un adeguato periodo di servizio all’interno delle istituzioni; periodo la cui durata viene ragionevolmente individuata dal legislatore nel lasso temporale dei tre anni accademici di insegnamento. 
La durata del suddetto requisito temporale di accesso risulta, poi, scelta ragionevole sotto altro profilo, connotando essa il possesso, in capo al docente, di una esperienza professionale considerevole e, dunque, di una qualificazione professionale idonea all’esercizio in forma stabile della funzione docente, attraverso il conferimento di incarichi a tempo indeterminato. 
Dalle sopra esposte considerazioni deriva che il requisito di servizio, relativo all’aver svolto almeno tre anni accademici di insegnamento, costituisce elemento connotante finalità e natura della disposizione normativa, alla quale non può in alcun modo derogarsi senza tradire lo spirito e la finalità della norma. 
Il rilievo di incostituzionalità con riferimento alla circostanza che il suddetto requisito triennale determina l’esclusione dalle procedure di formazione delle graduatorie di soggetti il cui settore di riferimento è stato creato da meno di tre anni non è, pertanto, meritevole di accoglimento, risultando il suddetto requisito triennale indispensabile per la connotazione delle stesse in termini di strumento di superamento del precariato e per giustificare, con una particolare procedura selettiva semplificata, anche il conferimento di incarichi a tempo indeterminato, effetto quest’ultimo che richiederebbe il superamento di un ordinario concorso per l’attribuzione dei posti. 
D’altra parte, la norma, come sopra visto, consente comunque una interpretazione che, conforme a Costituzione, sia comunque rispettosa degli interessi delle categorie di soggetti che intendono inserirsi nella graduatoria di un settore creato da meno di tre anni. 
Invero, il riferimento normativo alla maturazione dei tre anni di insegnamento “in una delle predette istituzioni” ne consente una lettura che permette la partecipazione, come del resto previsto dal bando impugnato, anche a coloro i quali abbiano svolto, nel settore ove essi intendono essere inseriti in graduatoria, un periodo di insegnamento inferiore a tre anni, utilizzando per il resto il servizio svolto in altri settori, ma pur sempre all’interno delle istituzioni di alta formazione artistica musicale e coreutica. 
Tale soluzione costituisce un ragionevole bilanciamento degli interessi contrapposti, in quanto, da un lato, consente l’osservanza del requisito triennale del servizio e, dall’altro, ammette comunque l’accesso a specifiche graduatorie anche quando il relativo settore sia stato istituito solo da un anno. 
Sulla base di tali considerazioni, pertanto, quella sopra delineata costituisce l’unica interpretazione costituzionalmente orientata della disposizione normativa. 
Invero, la richiesta del solo requisito annuale avrebbe snaturato la finalità della procedura, diretta, come visto, alla soluzione del precariato e scevra da dubbi di costituzionalità (per non trattarsi di una ordinaria procedura concorsuale per la copertura di posti a tempo indeterminato) solo in presenza di un adeguato periodo di servizio in capo al docente; creando, altresì, ingiustificate disparità rispetto ai docenti degli altri settori, atteso che il requisito triennale avrebbe potuto comunque essere raggiunto utilizzando periodi di insegnamento non maggioritari svolti in altre materie. 
Di poi, la invocata postergazione temporale per il settore COMP (istituito solo da un anno) fino alla maturazione oggettiva del possibile periodo triennale di insegnamento avrebbe per altro verso negativamente inciso sul buon andamento delle attività relative al settore della pubblica istruzione (anch’esso valore costituzionalmente tutelato), in quanto il settore COMP sarebbe stato privato della relativa graduatoria di riferimento e, dunque, della possibilità di attingervi docenti; il principio del buon andamento sarebbe, altresì, risultato inciso dalla conseguente mancanza di uniformità, in relazione ai settori di insegnamento delle Istituzioni musicali, del sistema di procacciamento e di utilizzazione dei docenti. 
Rispetto a tale esigenza risulta recessiva la considerazione che l’unica esperienza specifica utilizzabile era comunque non superiore all’anno, considerandosi che, non essendovi rispetto ad essa soluzioni diverse, la maturazione del periodo triennale ben poteva essere completata utilizzando attività di insegnamento svolte in altri settori, le quali comunque avrebbero avuto una durata non superiore ed avrebbero denotato l’esistenza di una qualificazione professionale nell’attività di docenza, nonché la situazione di precariato, al cui superamento la norma è pure diretta. 
Sotto il profilo del principio di uguaglianza, posto che la norma di legge va interpretata nel senso che sono utilizzabili nel computo del periodo triennale anche periodi non maggioritari svolti in altri settori e che il requisito del servizio complessivo triennale è coerente ed essenziale alla specifica finalità della procedura, ne consegue che non sussiste la lamentata disparità di trattamento, risultando ictu oculi evidente che non sono uguali la posizione di chi vanti solo un servizio annuale nel settore COMP e alcun altro periodo di insegnamento in altri settori e quella di docenti che, invece, pur vantando il periodo annuale di insegnamento nel settore COMP, abbiano comunque svolto tre anni accademici di insegnamento nelle istituzioni dell’alta formazione musicale e coreutica. 
In buona sostanza, il rispetto del principio di uguaglianza non va valutato operando riferimento in via esclusiva al servizio prestato nel settore COMP, ma alla luce della complessiva portata della disposizione normativa, la quale richiede l’aver maturato un periodo complessivo di insegnamento di almeno tre anni. 
Ugualmente insussistente è la violazione dell’art. 97 Cost., sotto i profili del buon andamento dell’attività amministrativa e della concorsualità e ritenuto violato per il fatto che si prevederebbe un requisito (quello del periodo triennale di insegnamento) impossibile per alcuni settori ovvero ponendo il requisito dell’insegnamento nello specifico settore di riferimento in secondo piano rispetto ad una generica esperienza di insegnamento. 
Ha osservato la Sezione, in disparte a quanto già sopra rilevato nell’esame della costituzionalità della norma di legge, che non è richiesto un requisito impossibile, potendo la norma essere interpretata in termini di possibilità, ove il requisito triennale specifico non sia oggettivamente raggiungibile, di utilizzare per la maturazione dello stesso anche altri periodi di insegnamento non maggioritari; in tal modo comunque realizzando la prevalenza dell’esperienza di insegnamento nel settore specifico in uno all’osservanza del requisito del periodo triennale di insegnamento. 
Tanto consente, altresì, di salvaguardare la competenza nel settore di riferimento, esclusa solo ove si consentisse l’accesso nella relativa graduatoria a soggetti che vantino l’intero periodo triennale di insegnamento in settori che nulla hanno a che fare, direttamente o indirettamente in relazione alla materia che ne costituisce oggetto, con quello per il quale si chiede l’inserimento in graduatoria. ",Pubblica istruzione
https://www.giustizia-amministrativa.it/web/guest/-/ambito-oggettivo-della-nozione-di-paesaggio-ai-fini-della-sua-tutela,"
Ambito oggettivo della nozione di “paesaggio” ai fini della sua tutela
","N. 00624/2022REG.PROV.COLL.
N. 05343/2019 REG.RIC.


REPUBBLICA ITALIANA
IN NOME DEL POPOLO ITALIANO
Il Consiglio di Stato
in sede giurisdizionale (Sezione Quarta)
ha pronunciato la presente
SENTENZA
sul ricorso numero di registro generale 5343 del 2019, proposto dai signori Luigi Di Giulio e Carla Limido, rappresentati e difesi dagli avvocati Giancarlo Tanzarella, Elena Tanzarella e Giovanni Corbyons, con domicilio digitale come da PEC da Registri di Giustizia e domicilio eletto presso lo studio dell’avvocato Giovanni Corbyons in Roma, via Cicerone, n. 44,

contro
il Comune di Milano, in persona del Sindaco in carica, rappresentato e difeso dagli avvocati Paola Cozzi, Giuseppe Lepore, Antonello Mandarano e Maria Lodovica Bognetti, con domicilio digitale come da PEC da Registri di Giustizia e domicilio eletto presso lo studio dell’avvocato Giuseppe Lepore in Roma, via Polibio, n. 15,

per la riforma
della sentenza del Tribunale amministrativo regionale per la Lombardia (Sezione Seconda) n. 932/2019, resa tra le parti.

Visti il ricorso in appello e i relativi allegati;
Visto l’atto di costituzione in giudizio del Comune di Milano;
Visti tutti gli atti della causa;
Relatore, nell’udienza pubblica del giorno 9 dicembre 2021, il consigliere Alessandro Verrico;
Viste le conclusioni delle parti come da verbale;
Ritenuto e considerato in fatto e diritto quanto segue.

FATTO e DIRITTO
1. Con ricorso dinanzi al T.a.r. Lombardia (r.g. n. 80/2018), gli odierni appellanti impugnavano il provvedimento del Comune di Milano del 15 novembre 2017 P.G. n. 546897/17, recante il rigetto dell’istanza di permesso di costruire per recupero per fini abitativi del sottotetto dello stabile di via Ciro Menotti n. 4, nonché i presupposti pareri negativi della Commissione del paesaggio in data 4 maggio 2017 e in data 26 ottobre 2017 e il cosiddetto “Manifesto degli indirizzi e delle linee guida della Commissione per il paesaggio del comune di Milano (I° aggiornamento)”, approvato dalla predetta Commissione nella seduta del 21 luglio 2016.
In sostanza gli istanti chiedevano, ai sensi degli artt. 63 e 64 della l.r. n. 12/2005, di poter realizzare appartamenti (3 unità, oltre ad ampliamento di unità preesistente), in tal modo recuperando il sottotetto, su due corpi di fabbrica appartenenti ad unico plesso immobiliare di proprietà indivisa della signora Limido. Il diniego si fondava sui pareri negativi resi dalla Commissione paesaggio, in applicazione dell’art. 64, c. 8, l.r. n. 12/2005 sul preventivo esame dell’impatto paesistico dei progetti di recupero ad uso abitativo dei sottotetti incidenti sull’aspetto esteriore dei luoghi e degli edifici. In particolare secondo la Commissione, l’intervento avrebbe un impatto negativo sulla sobria qualità architettonica dell’impianto architettonico unitario e ciò in quanto il progetto non interesserebbe l’intero complesso ma solo parte di esso (invero, non sarebbe stato presentato identico progetto di modifica dei sottotetti anche per il civico n. 2).
1.1. Con successivo atto di motivi aggiunti, i ricorrenti impugnavano il provvedimento dirigenziale 17 aprile 2018, P.G. n. 175897/2018, comportante la conferma del diniego di cui al pregresso provvedimento del 15 novembre 2017, e il nuovo parere di inammissibilità espresso in data 5 aprile 2018 dalla Commissione paesaggio in seguito alla ordinanza n. 243 del 2018, con cui il T.a.r. adito chiedeva all’Amministrazione un approfondimento istruttorio, al fine di verificare l’alterazione dell’equilibrio di contesto “mediante una valutazione di tipo complesso”.
1.2. Con un secondo atto di motivi aggiunti, i ricorrenti infine impugnavano il nuovo parere negativo, espresso in sede di richiesta di verifica preliminare, della Commissione per il paesaggio in data 17 settembre 2018 relativo al nuovo progetto depositato, recante una diversa soluzione architettonica.
2. Il T.a.r. Lombardia, sede di Milano, Sezione II, dopo aver disposto (come detto), con ordinanza cautelare n. 243 del 2018, un approfondimento istruttorio al Comune volto a verificare l’alterazione dell’equilibrio di contesto “mediante una valutazione di tipo complesso”, ad esito del quale, il Comune, acquisito un nuovo parere negativo della Commissione per il paesaggio, ha confermato il rigetto della richiesta di permesso di costruire, con la sentenza n. 932 del 26 aprile 2019:

a) ha dichiarato improcedibile per sopravvenuta carenza di interesse il primo ricorso avente ad oggetto il primo diniego, in quanto sostituito dal successivo diniego;

b) ha ritenuto infondato il primo ricorso per motivi aggiunti, escludendo che sussista il dedotto difetto di motivazione e che il parere della Commissione sia stato reso ultra limes, ritenendo che questa abbia correttamente applicato una nozione ampia di paesaggio, in linea con la Convenzione europea del paesaggio del 2000 (ratificata con l. n. 14/2006). Infatti l’intervento finirebbe per alterare la linea architettonica unitaria degli immobili finitimi (in cui assume rilevanza la corte interna, in quanto risorsa identitaria), considerato che, secondo la Commissione, ai fini del paesaggio rilevano sia gli spazi privati che la visione dall’alto;

c) ha dichiarato inammissibile il secondo ricorso per motivi aggiunti, in quanto tramite esso è stato impugnato solo il parere della Commissione e non anche il successivo provvedimento di rigetto del Comune.
3. Gli originari ricorrenti hanno proposto appello, per ottenere la riforma della sentenza impugnata e il conseguente accoglimento integrale del ricorso originario. In particolare, la parte appellante:

a) ha dichiarato di prestare acquiescenza ai capi della impugnata pronuncia aventi ad oggetto l’improcedibilità del ricorso originario e l’inammissibilità del secondo ricorso per motivi aggiunti;

b) ha riproposto i due motivi di cui al primo atto di motivi aggiunti, attinenti, il primo, al difetto di motivazione del diniego, il secondo, alla carenza di attribuzione della Commissione per il paesaggio;

c) articolando un’unica complessa censura, ha rilevato l’illegittimità del diniego in quanto reso in contrasto con una concezione di paesaggio quale insieme estetico godibile dalla collettività, quale risultante dalla Convenzione europea del paesaggio del 2000, dal d.lgs. n. 42/2004 (artt. 131 e 136), dalla l.r. n. 12 del 2005 e dal regolamento edilizio del Comune di Milano (art. 5, comma 1).
3.1. Si è costituito in giudizio il Comune di Milano, il quale, depositando memoria difensiva, si è opposto all’appello e ne ha chiesto l’integrale rigetto. In particolare l’Ente ha eccepito l’inammissibilità e comunque l’infondatezza dei due motivi di cui al primo atto di motivi aggiunti riproposti con l’appello e l’infondatezza del motivo di appello, alla luce della nozione di paesaggio contenuta nella Convenzione europea del paesaggio del 2000, nelle “linee guida per l’esame paesistico dei progetti” approvate dalla Regione Lombardia con d.G.R. dell’8 novembre 2002 e nel “Manifesto degli indirizzi e delle linee guida della Commissione per il paesaggio” del Comune di Milano.
3.2. Con ulteriori memorie difensive le parti hanno replicato alle avverse deduzioni, insistendo nelle proprie difese, osservando in particolare:

a) quanto al Comune, che in data 18 giugno 2020 l’appellante signor Di Giulio ha presentato una nuova istanza avente ad oggetto il medesimo intervento, in seguito respinta con provvedimento dell’8 novembre 2020 sulla base del parere negativo della Commissione per il paesaggio n. 37 del 29 ottobre 2020, entrambi oggetto di autonomo ricorso dinanzi al T.a.r. Lombardia (r.g. n. 2259/2020); l’Ente ha, pertanto, eccepito l’improcedibilità del presente ricorso in appello per sopravvenuta carenza di interesse; 

b) quanto agli appellanti, l’infondatezza dell’eccezione di improcedibilità persistendo il proprio interesse all’appello, anche alla luce delle motivazioni del nuovo rigetto incentrate sulla medesima concezione estensiva di paesaggio.
4. All’udienza del 9 dicembre 2021 la causa è stata trattenuta in decisione dal Collegio.
5. In via preliminare, il Collegio rileva: 

a) l’infondatezza dell’eccezione di inammissibilità della riproposizione in appello dei due motivi di cui al primo atto di motivi aggiunti, in quanto ciò è avvenuto da parte degli appellanti al solo fine di ricostruire la fattispecie da esaminare, mentre l’impugnazione della sentenza di primo grado è avvenuta con la censura di cui alle pagine da 25 a 31 dell’atto di appello;

b) l’infondatezza dell’eccezione di improcedibilità dell’appello in ragione della sopraggiunta adozione di un nuovo provvedimento di diniego relativo a nuova istanza, autonomamente impugnato in primo grado, in quanto:

b.1) secondo la pacifica giurisprudenza, l’acquiescenza, come presupposto d’inammissibilità o di improcedibilità del gravame giurisdizionale, deve concretarsi in un comportamento (espresso o tacito) di adesione all’operato dell’Amministrazione (cfr., da ultimo, ex multis Cons. Stato, sez. VI, 13 gennaio 2020, n. 323; con riguardo alla condotta dell’Amministrazione, cfr. Cons. Stato, sez. II, 12 maggio 2021, n. 3756; id., sez. IV, 3 giugno 2020, n. 3465);

b.2) in applicazione di tale principio deve essere escluso che la condotta posta a fondamento dell’eccezione possa essere qualificata in modo univoco come comportante rinuncia all’intento di “coltivare” il presente appello, né può assumersi un carattere “sostitutivo” del nuovo diniego rispetto a quello impugnato, tale da privare di ogni utilità l’eventuale annullamento dello stesso, per la semplice ragione che la nuova istanza ha riguardato un progetto di intervento – ancorché relativo al medesimo edificio – diverso da quello per cui qui si procede (circostanza non contestata);

b.3) peraltro, sul piano sostanziale, la reiterazione della domanda di permesso di costruire (e la proposizione di ricorso giurisdizionale avverso il relativo provvedimento di rigetto), piuttosto che far venir meno l’interesse alla coltivazione del presente appello, dimostra la persistenza di esso, particolarmente in ragione del fatto che anche tale nuovo rigetto si fonda sulla medesima motivazione oggetto di esame in questa sede.
6. Nel merito, l’appello è fondato e deve pertanto essere accolto.
7. Ai fini di una migliore comprensione della vicenda oggetto del presente giudizio in fatto si precisa che la domanda di permesso di costruire per recupero per fini abitativi del sottotetto aveva ad oggetto due corpi di fabbrica appartenenti all’unico plesso immobiliare di proprietà indivisa della signora Limido, sito a Milano in via Ciro Menotti, n. 4.
In particolare, l’immobile:
- ricade nell’ambito del Tessuto Urbano Consolidato (TUC) e nella porzione qualificata come ADR - “tessuti urbani compatti a cortina”, per i quali il PGT impone talune specifiche prescrizioni morfologiche e l’art. 15 delle NTA del Piano delle regole prevede, in alternativa al rispetto della “linea di altezza dell’edificio più basso adiacente alla costruzione” (comma 2, lett. a), la possibilità di una modalità diretta convenzionata, con richiamo, in tale ipotesi, all’impegno a uniformarsi al parere vincolante della Commissione per il paesaggio (art. 35 del regolamento edilizio); parere, peraltro, previsto dall’art. 64.8 della l.r. n. 12 del 2005, che impone che ogni intervento di recupero ad uso abitativo dei sottotetti che incida “sull’aspetto esteriore dei luoghi e degli edifici e da realizzarsi in ambito non sottoposto a vincolo paesaggistico, (sia) soggetto all’esame dell’impatto paesistico previsto dal piano territoriale paesistico regionale”;
- è un edificio risalente agli anni 1910-1912 (secondo quanto affermato dalla Commissione per il paesaggio nel parere del 5 aprile 2018) della tipologia edilizia definita “a corte”, con la conseguenza che l’unico numero civico individua due distinti corpi di fabbrica che si succedono con ordine longitudinale, ognuno dotato di proprio cortile;
- non è gravato da alcun vincolo, neanche di carattere paesaggistico, né quale bene individuale né quale bellezza di insieme.
Il progetto oggetto dell’istanza prevede il mantenimento della quota di colmo e riguarda esclusivamente le falde prospicienti il lato cortile, sviluppando una “modesta pendenza delle falde”, in tal modo risultando percepibile solo da chi ha titolo ad entrare nell’immobile e accedere al cortile.
8. Con un’unica complessa censura gli appellanti, nell’eccepire l’illegittimità del diniego, hanno appunto evidenziato, oltre all’assenza di vincoli sull’immobile, la non percepibilità dell’intervento dall’esterno, essendo esso visibile solo dalla corte interna, e quindi l’irrilevanza di esso ai fini dell’impatto paesaggistico, secondo la nozione accolta dalla stessa Convenzione europea del paesaggio del 2000 che condizionerebbe la rilevanza paesaggistica alla fruibilità da parte della collettività.
9. Al riguardo, il Collegio ritiene non condivisibile l’interpretazione resa dal primo giudice, che ha fondato la propria decisione su una concezione ampia e “olistica” del “paesaggio”, arrivando ad affermare - in maniera emblematica - che questa ormai ingloberebbe anche la nozione di “ambiente”.
Invero, tale approccio, sebbene possa ritenersi in ipotesi comprensibile con riferimento alle scienze tecniche quali l’urbanistica e l’ingegneria, non è attuabile sul piano giuridico, ove i concetti restano distinti e collegati a interessi diversi, seppur convergenti.
9.1. D’altro canto, la lettura data dal primo giudice non risulta necessitata dalla Convenzione europea del paesaggio,
stipulata dagli Stati membri del Consiglio d’Europa a Firenze il 20 ottobre 2000 e ratificata dall’Italia con la legge 9 gennaio 2006, n. 14, che:

a) impone agli Stati parte della Convenzione (art. 5, lett. a), di “riconoscere giuridicamente il paesaggio in quanto componente essenziale del contesto di vita delle popolazioni, espressione della diversità del loro comune patrimonio culturale e naturale e fondamento della loro identità”;

b) definisce il paesaggio (art 1, lett. a) come “una determinata parte di territorio, così come è percepita dalle popolazioni, il cui carattere deriva dall’azione di fattori naturali e/o umani e dalle loro interrelazioni” (nozione tradotta e recepita dall’art. 131, commi 1 e 2, del codice dei beni culturali e del paesaggio di cui al d.lgs. n. 42 del 2004, secondo cui: “1. Per paesaggio si intende il territorio espressivo di identità, il cui carattere deriva dall’azione di fattori naturali, umani e dalle loro interrelazioni. 2. Il presente Codice tutela il paesaggio relativamente a quegli aspetti e caratteri che costituiscono rappresentazione materiale e visibile dell’identità nazionale, in quanto espressione di valori culturali”); coerentemente nella “Relazione esplicativa” si afferma che “Il paesaggio svolge un ruolo importante in quanto elemento dell’ambiente e del contesto di vita delle popolazioni, sia nelle aree urbane, che rurali e sia per i paesaggi con caratteristiche eccezionali, che per quelli della vita quotidiana”;

c) nell’individuare il proprio “Campo di applicazione” (art. 2) fa riferimento a “gli spazi naturali, rurali, urbani e periurbani”, comprendendo “sia i paesaggi che possono essere considerati eccezionali, che i paesaggi della vita quotidiana e i paesaggi degradati” (al riguardo, nella “Relazione esplicativa” si precisa che “il campo di intervento delle politiche e dei provvedimenti … deve riferirsi alla totalità della dimensione paesaggistica del territorio degli Stati … Non la si potrebbe limitare unicamente agli elementi culturali od artificiali, oppure agli elementi naturali del paesaggio: si riferisce all’insieme di tali elementi e alle relazioni esistenti tra di loro”, nonché che “ogni paesaggio costituisce un ambito di vita per la popolazione che vi risiede”). 
9.2. Invero, la Convenzione introduce un concetto certamente ampio di “paesaggio”, non più riconducibile al solo ambiente naturale statico, ma concepibile quale frutto dell’interazione tra uomo e ambiente, valorizzando anche gli aspetti identitari e culturali. Secondo tale prospettiva, è pertanto la sintesi dell’azione di fattori naturali, umani e delle loro interrelazioni a contribuire a delineare la nozione, complessa e plurivoca, di “paesaggio” (cfr. il citato art. 131 d.lgs. n. 42 del 2004, che appunto riprende la formulazione della Convenzione europea del 2000).
9.3. Ciò nonostante, tale approccio non giustifica l’affermazione di una concezione “olistica” del paesaggio, accolta dal primo giudice nell’impugnata sentenza, dovendo restare ferma la distinzione tra questo e le altre materie, correndosi altrimenti il rischio di cadere in inevitabili confusioni, ad esempio arrivando ad affermare la validità della macro categoria del governo del territorio ovvero una nozione onnicomprensiva di “ambiente”.
Invero, l’arricchimento in senso contenutistico voluto dalla Convenzione non può intaccare il nucleo essenziale di carattere estetico, in senso gnoseologico, del “paesaggio”, al quale è inevitabilmente attribuibile un carattere soggettivo (e non oggettivo), dal quale discende l’importanza da attribuire alla fruibilità da parte della popolazione. 
Pertanto, come affermato da parte della dottrina, resta netta la distinzione tra paesaggio e ambiente, implicando - il primo - la percezione (per lo più qualitativa) e l’interpretazione da un punto di vista soggettivo e - il secondo - prevalentemente l’apprezzamento delle quantità fisico-chimiche e dei loro effetti biologici sull’ecosistema da un punto di vista oggettivo (approccio, quest’ultimo, implicito nella nozione - centrale nella legislazione ambientale - di inquinamento, cfr. art. 5, lett. i-ter) d.lgs. n. 152 del 2006).
9.4. Del resto, ad una diversa conclusione ermeneutica non conducono le ulteriori fonti normative, applicate nel caso di specie dal Comune di Milano e dalla competente Commissione per il paesaggio, che hanno recepito tale nozione ampia di paesaggio e, in particolare:

a) le “linee guida per l’esame paesistico dei progetti” approvate dalla Regione Lombardia – d.G.R. 8 novembre 2002, che riconoscono che: “Ogni intervento che opera una trasformazione del territorio è potenzialmente un intervento di trasformazione del paesaggio; L’aspetto di un intervento e il conseguente esito paesistico sono sostanzialmente valutabili solo a seguito della completa definizione progettuale dello stesso relazionata al contesto”;


b) le NTA del Piano paesistico del territorio che, per definire la nozione di paesaggio, richiamano all’art. 1 la definizione presente nella citata Convenzione europea e gli obiettivi del Piano paesistico lombardo;

c) il “Manifesto degli indirizzi e delle linee guida della Commissione per il paesaggio” che riporta i principi di particolare rilevanza ai fini della valutazione dei progetti, affermati dal Piano territoriale paesaggistico regionale, da cui si desume che “- ogni intervento che opera una trasformazione del territorio è potenzialmente un intervento di trasformazione del paesaggio; - l’aspetto di un intervento e il conseguente esito paesistico sono sostanzialmente valutabili a seguito della completa definizione progettuale dello stesso relazionata al contesto; - la valutazione sugli esiti paesistici ha per sua natura carattere discrezionale”.
Invero, tali previsioni, sebbene si conformino all’approccio estensivo che fa da sostrato alla citata Convenzione, non mutano l’essenza stessa della nozione di paesaggio, dalla quale restano estranee ulteriori valutazioni afferenti a materie diverse, che potrebbero in ipotesi portare a valorizzare elementi non connaturati al paesaggio stesso.
9.5. Peraltro, va osservato in termini generali che, ai fini dell’applicazione delle norme in materia di tutela del paesaggio, l’interesse pubblico cui questa è funzionale va bilanciato – oltre che con altri e non necessariamente coincidenti interessi pubblici – anche con corrispondenti interessi privati, in primis quelli relativi al diritto di proprietà che viene inevitabilmente limitato dalle prescrizioni di tutela dei beni paesaggistici, il che è costituzionalmente legittimo nei limiti di cui al noto articolo 42 della Costituzione.
9.6. Con specifico riferimento al caso in esame, assume pertanto rilievo dirimente la circostanza che l’intervento per cui è causa insiste su una porzione del manufatto (che di per sé, e incontestatamente, non è soggetto ad alcun vincolo) non fruibile dalla collettività in quanto prospettante su una corte interna.
Del resto, al riguardo non è condivisibile l’assunto del Comune, in qualche modo seguito dal T.a.r., secondo cui il parere negativo della Commissione per il paesaggio si giustificherebbe in quanto anche coloro che accedono alla corte interna sono parte della “popolazione” che costituisce il riferimento per la fruizione del paesaggio. 
9.6.1. Al riguardo, si ravvisa in primo luogo che una tale accezione non è estrapolabile da nessuna delle fonti citate dall’Amministrazione, emergendo, per converso, indici normativi contrari, che inducono a dare rilevanza ai fini della valutazione dell’impatto paesaggistico alla sola percepibilità dell’intervento dalla collettività indistinta dei cittadini. Al riguardo, oltre alla citata Convenzione del 2000, che, come visto, fa rientrare nella nozione di paesaggio “una determinata parte di territorio, così come è percepita dalle popolazioni”, rileva: 

a) l’art. 64.8 della l.r. n. 12/05, che sottopone al giudizio di impatto paesistico
previsto dal Piano territoriale paesistico regionale, da parte della Commissione per il paesaggio, ogni intervento di recupero ad uso abitativo dei sottotetti che incida “sull’aspetto esteriore dei luoghi e degli edifici e da realizzarsi in ambito non sottoposto a vincolo paesaggistico”;

b)
la d.G.R. 8 novembre 2002 n. VII/11045 (“linee guida per l’esame paesistico dei progetti”) che, ai fini della valutazione dell’impatto paesaggistico, ritiene che si debbano anche considerare “le condizioni di visibilità più o meno ampia, o meglio di co-visibilità tra il luogo considerato e l’intorno” e che si debbano “privilegiare i punti di osservazione che insistono su spazi pubblici e che consentono di apprezzare l’inserimento del nuovo manufatto o complesso nel contesto”;

c)
l’art. 1 delle NTA del PPR, che precisa che “per paesaggio si intende, come definito dalla Convenzione europea del paesaggio (Firenze, 20 ottobre 2000), <… una determinata parte del territorio, così come è percepita dalla popolazione, il cui carattere deriva dall’azione di fattori naturali e/o umani e dalle loro interrelazioni>;

d)
l’art. 37 delle medesime NTA (recante “criteri per la determinazione della incidenza paesistica di un progetto”), secondo cui “si definisce incidenza paesistica di un progetto l’entità e la natura del condizionamento che il progetto stesso esercita sull’assetto paesaggistico del contesto”;

e) l’art. 39.5 delle stesse NTA, secondo cui il “giudizio di impatto paesistico” è modulato avendosi riguardo alle “caratteristiche dell’impatto prodotto dall’opera prevista”;

f) l’art. 5, comma 4, del regolamento edilizio del Comune di Milano, che prevede che “L’Amministrazione Comunale, secondo le competenze attribuite dalle norme vigenti, esegue, avvalendosi della Commissione Comunale per il Paesaggio, un esame dei progetti relativamente alla qualità estetica ed all’inserimento nel paesaggio”.
9.6.2. Del resto, la conclusione adottata dall’Amministrazione (e seguita dal primo giudice) tradirebbe il necessario bilanciamento tra la libera esplicazione del diritto di proprietà, di cui è espressione lo jus aedificandi, e il (preteso) interesse pubblico alla salvaguardia di un valore paesaggistico, che – ove pure in ipotesi sussistente sul piano estetico – finisce per essere recessivo ove afferente a un bene non fruibile dalla generalità indifferenziata dei consociati. 
9.7. Per tale motivo, finisce per essere irragionevolmente restrittivo e non giustificato dal richiamo a una nozione di paesaggio rettamente intesa il parere negativo risolventesi nella prescrizione, per coloro che volessero intervenire sul prospetto dell’edificio per cui è causa, di dover necessariamente estendere l’intervento a tutti gli edifici limitrofi che con esso compongono una “schiera” continua, acquisendo quindi il consenso anche dei proprietari degli stessi (circostanza, peraltro, ictu oculi difficilmente realizzabile).
10. Alla luce di tali considerazioni, si deve pertanto concludere per affermare l’illegittimità dell’impugnato provvedimento di diniego, in quanto basato esclusivamente sulla valutazione ostativa della Commissione del Paesaggio espressasi, in base ad una non condivisibile concezione di “paesaggio”, su un elemento architettonico (la conformazione della falda del tetto) estraneo al paesaggio perché prospiciente solo il cortile interno e dunque non percepibile se non da chi abbia titolo particolare all’ingresso nel cortile.
11. In conclusione, l’appello deve essere accolto e, per l’effetto, in riforma dell’impugnata sentenza, deve essere accolto il primo atto di motivi aggiunti, depositato in data 4 maggio 2018 nel corso del primo grado di giudizio, e deve essere annullato il provvedimento dirigenziale 17 aprile 2018, P.G. n. 175897/2018, comportante la conferma del diniego di cui al pregresso provvedimento del 15 novembre 2017, e il parere di inammissibilità espresso in data 5 aprile 2018 dalla Commissione paesaggio.
12. La novità della questione e la particolarità della vicenda giustifica l’integrale compensazione delle spese del doppio grado di giudizio.
P.Q.M.
Il Consiglio di Stato in sede giurisdizionale (Sezione Quarta), definitivamente pronunciando sull’appello (r.g. n. 5343/2019), come in epigrafe proposto, lo accoglie nei sensi di cui in motivazione.
Compensa integralmente tra le parti le spese del doppio grado di giudizio.
Ordina che la presente sentenza sia eseguita dall’autorità amministrativa.
Così deciso in Roma, nella camera di consiglio del giorno 9 dicembre 2021, con l’intervento dei magistrati:


Raffaele Greco,	Presidente
Luca Lamberti,	Consigliere
Alessandro Verrico,	Consigliere, Estensore
Silvia Martino,	Consigliere
Michele Pizzi,	Consigliere

Raffaele Greco,	Presidente
Luca Lamberti,	Consigliere
Alessandro Verrico,	Consigliere, Estensore
Silvia Martino,	Consigliere
Michele Pizzi,	Consigliere



IL SEGRETARIO
","Paesaggio – Tutela – Ambito oggettivo - Interazione tra uomo e ambiente. 
 
       In tema di tutela del paesaggio, la nozione accolta dalla Convenzione europea del paesaggio, stipulata dagli Stati membri del Consiglio d’Europa a Firenze il 20 ottobre 2000 e ratificata dall’Italia con la l. 9 gennaio 2006, n. 14, introduce un concetto certamente ampio di “paesaggio”, non più riconducibile al solo ambiente naturale statico, ma concepibile quale frutto dell’interazione tra uomo e ambiente, valorizzando anche gli aspetti identitari e culturali, di modo che è pertanto la sintesi dell’azione di fattori naturali, umani e delle loro interrelazioni a contribuire a delineare la nozione, complessa e plurivoca, di “paesaggio” (1).
 
(1) Ha chiarito la Sezione che ciò nondimeno, ai fini dell’applicazione della normativa in materia di tutela del paesaggio, non è possibile accedere a una concezione “olistica”, elaborata da scienze diverse da quella giuridica, in virtù della quale la nozione di ambiente risulti inglobata in quella di paesaggio; al contrario, va mantenuta l’autonomia di tale ultima nozione ed il suo nucleo essenziale di carattere estetico, in senso gnoseologico, al quale è inevitabilmente attribuibile un carattere soggettivo (e non oggettivo), dal quale discende l’importanza da attribuire alla fruibilità da parte della popolazione. Ne discende la non predicabilità di lesioni del paesaggio in caso di interventi ai quali difetti il connotato essenziale della percepibilità da parte della collettività indifferenziata dei cittadini. ",Paesaggio
https://www.giustizia-amministrativa.it/web/guest/-/violazione-dell-obbligo-di-restare-a-casa,"
Violazione dell’obbligo di restare a casa
","N. 00783/2020 REG.PROV.CAU.
N. 01266/2020
                REG.RIC.


REPUBBLICA ITALIANA
Tribunale Amministrativo Regionale della Campania
(Sezione Quinta)
Il Presidente
ha pronunciato il presente

DECRETO

DECRETO
sul ricorso numero di registro generale 1266 del 2020, proposto da -OMISSIS--OMISSIS-, rappresentato e difeso dall'avvocato Lorenzo Roccasalva Capasso, con domicilio digitale come da PEC da Registri di Giustizia; 

contro
Comune di Conca della Campania, Comune di Conca della Campania Polizia Municipale, Regione Campania, Asl Caserta, Asl Ce Dipartimento Prevenzione Mignano Monte Lungo, U.T.G. - Prefettura di Caserta non costituiti in giudizio; 

per l'annullamento
previa sospensione dell'efficacia,
PREVIA SOSPENSIVA ED ADOZIONE DI MISURE CAUTELARI INAUDITA ALTERA PARTE del provvedimento emesso dalla Polizia Municipale del Comune di Conca della Campania in data 10.4.2020 nella parte in cui il sig. -OMISSIS--OMISSIS- è stato diffidato 
al rientro nel proprio domicilio con imposizione dell’obbligo di permanenza domiciliare in isolamento per giorni quattordici in conformità a quanto disposto dalla ordinanza della G.R.C. n. 23/2020; e dei provvedimenti indicati nell'epigrafe del ricorso

Visti il ricorso e i relativi allegati;
Vista l'istanza di misure cautelari monocratiche proposta dal ricorrente, ai sensi dell'art. 56 cod. proc. amm.;
Visto il verbale di accertamento dal quale emerge altro, precedente controllo del 09.04.2020;
Visti tutti gli altri atti prodotti, inclusa la “autodichiarazione” sottoscritta dal dichiarante in uno all’operatore di polizia, atti dai quali non emerge alcun riferimento agli specifici eventi addotti in ricorso, eventi che avrebbero dovuto esser, se rappresentati, verbalizzati e valutati con riguardo alla loro rilevanza rispetto alla contestata domiciliazione fiduciaria;
Considerato in definitiva, atteso anche la particolare connotazione degli atti della polizia locale, che non sussistono i presupposti per accordare la richiesta tutela cautelare, comunque invocata al fine di prevenire il danno economico connesso ad attività secondaria, non apparendo altresì meritevole di favorevole apprezzamento la necessità di “controlli” interessanti le “dotazioni” aziendali, elencate nel documento di cui all’allegato n. 10;

P.Q.M.
Respinge l’istanza cautelare.
Fissa per la trattazione collegiale la camera di consiglio del 12 maggio 2020.
Il presente decreto sarà eseguito dall'Amministrazione ed è depositato presso la Segreteria del Tribunale che provvederà a darne comunicazione alle parti.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196 (e degli articoli 5 e 6 del Regolamento (UE) 2016/679 del Parlamento europeo e del Consiglio del 27 aprile 2016), a tutela dei diritti o della dignità della parte interessata, manda alla Segreteria di procedere all'oscuramento delle generalità del ricorrente.
Così deciso in Napoli il giorno 17 aprile 2020.





IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Covid-19 – Obbligo di non uscire dalla abitazione – Violazione – Senza giustificato motivo - Diffida e messa in quarantena – Non va sospesa.
        Non va sospeso il provvedimento emesso dalla Polizia municipale che ha diffidato il ricorrente al rientro nel proprio domicilio con imposizione dell’obbligo di permanenza domiciliare in isolamento per quattordici giorni, atteso che dall’autocertificazione dallo stesso sottoscritta non emergono le ragioni, rappresentate nell’atto introduttivo del giudizio, che avrebbero giustificato la violazione dell’obbligo di non lasciare il domicilio salvo i casi espressamente previsti  (1).
 
(1) Ha chiarito il decreto che nella specie non risulta neanche comprovato il grave e irreparabile danno economico connesso all’attività lavorativa svolta.",Covid-19
https://www.giustizia-amministrativa.it/web/guest/-/discussione-orale-della-causa-nonostante-la-tardivita-della-richiesta,"
Discussione orale della causa nonostante la tardività della richiesta
","N. 00055/2020 REG.PROV.PRES.
N. 00575/2019
                REG.RIC.


REPUBBLICA ITALIANA
Tribunale Amministrativo Regionale per la  Calabria
Sezione Staccata di Reggio Calabria
Il Presidente
ha pronunciato il presente

DECRETO

DECRETO
sul ricorso numero di registro generale 575 del 2019, proposto da: -OMISSIS-, in persona del legale rappresentante pro tempore, rappresentata e difesa dagli avvocati Natale Polimeni e Vincenzina Leone, con domicilio digitale come da PEC da Registri di Giustizia; 

contro
Ministero dell'Interno, in persona del Ministro pro tempore, rappresentato e difeso dall'Avvocatura Distrettuale dello Stato, domiciliataria ex lege in Reggio Calabria, via del Plebiscito, 15;Comune di Reggio Calabria, in persona del legale rappresentante pro tempore, rappresentato e difeso dall'avvocato Emidio Morabito, con domicilio digitale come da PEC da Registri di Giustizia; 


per l'annullamento
previa sospensione
dell’INFORMAZIONE ANTIMAFIA ex art. 91 del D. Lgs. 159/2011 – prot. n. 0114580 del 26.09.2019 emessa dalla Prefettura di Reggio Calabria Ufficio Territoriale del Governo, comunicata in pari data a mezzo pec; 
- dell’ORDINANZA n. 1070 del 15 ottobre 2019, prot. n. 0167445, comunicata in pari data a mezzo pec, con cui la Città di Reggio Calabria, “Settore sviluppo Economico”, ha disposto nei confronti della società, odierna ricorrente, il “divieto, con effetto immediato, della prosecuzione dell’attività di commercio al dettaglio di frutta e verdura presso la sede produttiva del -OMISSIS-, Reggio Calabria; la revoca immediata degli effetti prodotti dalla Scia Cod. Suap. N. 3277 del 03.06.2015”;
-di tutti gli altri provvedimenti presupposti, connessi e/o consequenziali.

Visti il ricorso e i relativi allegati;
Vista l’istanza di discussione da remoto ex art. 4 D.l. 30 aprile 2020, n. 28, depositata in data 4 giugno 2020 dalla parte ricorrente, ai fini della trattazione del merito del ricorso già disposta per l’udienza pubblica del giorno 10 giugno 2020;
Rilevato che lo stesso giorno 4 giugno la Segreteria ha provveduto a dare avviso alle controparti del deposito della predetta istanza;
Viste le note depositate dalla difesa di parte ricorrente il successivo giorno 5, con le quali, stante la tardività della richiesta (di cui si dava già conto nell’istanza stessa), per un verso, si insisteva nella discussione orale mediante collegamento da remoto, invocando il potere discrezionale riconosciuto al Presidente dallo stesso art. 4 D.l. n. 28/2020, per altro verso, “per mero scrupolo difensivo, avuto riguardo alla particolare complessità e delicatezza degli aspetti involgenti il giudizio” si dava brevemente conto delle ritenute ragioni di fondatezza del ricorso;
Premesso che effettivamente l’istanza predetta è tardiva, in quanto presentata oltre il termine indicato al comma 1, secondo periodo, del menzionato art. 4 (“può essere chiesta discussione orale con istanza depositata entro il termine per il deposito delle memorie di replica”);
Considerato che le parti resistenti non hanno espresso opposizione alla discussione da remoto;
Ritenuta ravvisabile, nel caso di specie, una oggettiva ragione di incertezza su questione di diritto ai sensi dell’art. 37 c.p.a., considerato che con il computo a ritroso il termine per il deposito dell’istanza veniva a scadere in un periodo sì successivo all’entrata in vigore del D.l. n. 28/2020, ma antecedente a quello fissato dallo stesso art. 4 (“A decorrere dal 30 maggio e fino al 31 luglio 2020 può essere chiesta discussione orale ...”) e alla stessa data di adozione e pubblicazione delle Linee guida del Presidente del Consiglio di Stato e del Protocollo d’intesa con l’Avvocatura sulle udienze da remoto, le quali hanno specificato e convenuto che “la disposizione trovi applicazione per tutte le udienze, già fissate o che verranno fissate, da tenere nell’intervallo temporale indicato e, dunque, anche per quelle in cui il termine a ritroso, significativo ai fini della presentazione dell’istanza di discussione, scada prima del 30 maggio” (§ 2 Linee Guida; in termini § 1 Protocollo);
Ritenuto, altresì, che il potere presidenziale ufficioso, siccome previsto “anche in assenza di istanza di parte”, può ritenersi esercitabile sia ove manchi l’istanza di parte, “ma anche, e a fortiori, ove quest’ultima sia stata formulata oltre i termini di legge” (§ 4 Linee Guida) e deve, dunque, intendersi come volto a temperare l’effetto delle preclusioni legate al decorso del termine;
Ritenuto, infine, che “avuto riguardo alla peculiarità e complessità del caso concreto” (§ 4 Linee Guida) appare opportuno disporre la discussione orale; 

P.Q.M.
dispone la discussione orale del presente ricorso, fissato all’udienza pubblica del giorno 10 giugno 2020, mediante collegamento da remoto.
Il presente decreto sarà eseguito dall'Amministrazione ed è depositato presso la Segreteria del Tribunale che provvederà a darne comunicazione alle parti.
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196 (e degli articoli 5 e 6 del Regolamento (UE) 2016/679 del Parlamento europeo e del Consiglio del 27 aprile 2016), a tutela dei diritti o della dignità della parte interessata, manda alla Segreteria di procedere all'oscuramento delle generalità.
Così deciso in Reggio Calabria, il giorno 8 giugno 2020.





IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Processo amministrativo - Covid-19 - Udienza - Discussione orale con la presenza degli avvocati - Istanza tardiva - Mancata opposizione delle controparti - E' ammessa la discussione orale.

    E' disposta la discussione orale con la presenza. da remoto, degli avvocati ex art. 4, d.l. 30 aprile 2020, n. 28, nonostante il deposito tardivo della relativa istanza e in mancanza di opposizione della controparte; è,  infatti,  ravvisabile una oggettiva ragione di incertezza su questione di diritto ai sensi dell’art. 37 c.p.a., considerato che con il computo a ritroso il termine per il deposito dell’istanza veniva a scadere in un periodo sì successivo all’entrata in vigore del d.l. n. 28 del 2020, ma antecedente a quello fissato dallo stesso art. 4 (“A decorrere dal 30 maggio e fino al 31 luglio 2020 può essere chiesta discussione orale ...”) e alla stessa data di adozione e pubblicazione delle Linee guida del Presidente del Consiglio di Stato e del Protocollo d’intesa con l’Avvocatura sulle udienze da remoto, le quali hanno specificato e convenuto che “la disposizione trovi applicazione per tutte le udienze, già fissate o che verranno fissate, da tenere nell’intervallo temporale indicato e, dunque, anche per quelle in cui il termine a ritroso, significativo ai fini della presentazione dell’istanza di discussione, scada prima del 30 maggio” (§ 2 Linee Guida; in termini § 1 Protocollo)  (1).

(1) Nel decreto si è altresì ritenuto che il potere presidenziale ufficioso, siccome previsto “anche in assenza di istanza di parte”, può ritenersi esercitabile sia ove manchi l’istanza di parte, “ma anche, e a fortiori, ove quest’ultima sia stata formulata oltre i termini di legge” (§ 4 Linee Guida) e deve, dunque, intendersi come volto a temperare l’effetto delle preclusioni legate al decorso del termine.",Processo amministrativo
https://www.giustizia-amministrativa.it/web/guest/-/obbligatoriet-c3-a0-della-rimessione-alla-corte-di-giustizia-da-parte-del-giudice-di-appello-dopo-la-revisione-dei-presupposti-ad-opera-della-sentenza,"
Obbligatorietà della rimessione alla Corte di Giustizia, da parte del giudice di appello, dopo la revisione dei presupposti ad opera della sentenza della Corte UE del 6 ottobre 2021 nella causa C – 561/19.
","N. 07839/2021 REG.PROV.COLL.
N. 04892/2018
            REG.RIC.           
N. 05002/2018
            REG.RIC.           
N. 07102/2018
            REG.RIC.           
N. 07553/2018
            REG.RIC.           


REPUBBLICA ITALIANA
Il Consiglio di Stato
in sede giurisdizionale (Sezione Sesta)
ha pronunciato la presente

ORDINANZA

ORDINANZA
sul ricorso numero di registro generale 4892 del 2018, proposto da 
Fastweb Spa, in persona del legale rappresentante pro tempore, rappresentata e difesa dall'avvocato Elenia Cerchi, con domicilio digitale come da PEC da Registri di Giustizia; 
contro
Autorità per le Garanzie nelle Comunicazioni, in persona del legale rappresentante pro tempore, rappresentata e difesa dall'Avvocatura Generale dello Stato, domiciliataria ex lege in Roma, via dei Portoghesi, 12; 

nei confronti
Telecom Italia Spa, in persona del legale rappresentante pro tempore, rappresentata e difesa dagli avvocati prof. Francesco Cardarelli e Filippo Lattanzi, con domicilio digitale come da PEC da Registri di Giustizia; Vodafone Italia S.p.A., in persona del legale rappresentante pro tempore, rappresentata e difesa dagli avvocati prof. Fabio Cintioli e Giuseppe Lo Pinto, con domicilio digitale come da PEC da Registri di Giustizia;Associazione Movimento Consumatori, in persona del legale rappresentante pro tempore, rappresentata e difesa dagli avvocati Riccardo Viriglio e Paolo Fiorio, con domicilio digitale come da PEC da Registri di Giustizia;U.Di.Con. in persona del legale rappresentante pro tempore, rappresentato e difeso dagli avvocati Donato Patera e Giuseppe Catalano, con domicilio digitale come da PEC da Registri di Giustizia;Wind-Tre S.p.A., Assotelecomunicazioni - Asstel, Udicon - Unione per la Difesa dei Consumatori, Eolo S.p.A. non costituiti in giudizio; 

e con l'intervento di

ad opponendum:Codacons ed Associazione degli utenti per i diritti telefonici – A.U.S. TEL ONLUS, in persona dei rispettivi legali rappresentanti pro tempore, rappresentati e difesi dagli avvocati prof. Carlo Rienzi e Gino Giuliano, con domicilio digitale come da PEC da Registri di Giustizia; 

sul ricorso numero di registro generale 5002 del 2018, proposto da Tim S.p.A., in persona del legale rappresentante pro tempore, rappresentato e difeso dagli avvocati prof. Francesco Cardarelli, Filippo Lattanzi e Carlo Edoardo Cazzato, con domicilio digitale come da PEC da Registri di Giustizia; 

contro
Autorità per le Garanzie nelle Comunicazioni, in persona del legale rappresentante pro tempore, rappresentata e difesa dall'Avvocatura Generale dello Stato, domiciliataria ex lege in Roma, via dei Portoghesi, 12; 

nei confronti
Associazione Movimento Consumatori, Altroconsumo, Federconsumatori, non costituiti in giudizio; 

e con l'intervento di
ad opponendum:Codacons ed Associazione degli utenti per i diritti telefonici – A.U.S. TEL ONLUS, in persona dei rispettivi legali rappresentanti pro tempore, rappresentati e difesi dagli avvocati prof. Carlo Rienzi e Gino Giuliano, con domicilio digitale come da PEC da Registri di Giustizia; 

sul ricorso numero di registro generale 7102 del 2018, proposto da Vodafone Italia Spa, in persona del legale rappresentante pro tempore, rappresentata e difesa dagli avvocati prof. Fabio Cintioli e Giuseppe Lo Pinto, con domicilio digitale come da PEC da Registri di Giustizia; 

contro
Autorità per le Garanzie nelle Comunicazioni, in persona del legale rappresentante pro tempore, rappresentata e difesa dall'Avvocatura Generale dello Stato, domiciliataria ex lege in Roma, via dei Portoghesi, 12; 


nei confronti
U.Di.Con. in persona del legale rappresentante pro tempore, rappresentato e difeso dagli avvocati Donato Patera e Giuseppe Catalano, con domicilio digitale come da PEC da Registri di Giustizia;Associazione Movimento Consumatori non costituito in giudizio; 

e con l'intervento di
ad opponendum:Codacons ed Associazione degli utenti per i diritti telefonici – A.U.S. TEL ONLUS, in persona dei rispettivi legali rappresentanti pro tempore, rappresentati e difesi dagli avvocati prof. Carlo Rienzi e Gino Giuliano, con domicilio digitale come da PEC da Registri di Giustizia; 

sul ricorso numero di registro generale 7553 del 2018, proposto da Wind Tre S.p.A., in persona del legale rappresentante pro tempore, rappresentata e difesa dagli avvocati prof. Marcello Clarich, prof. Gian Michele Roberti, Isabella Perego, Marco Serpone e Angelo Raffaele Cassano, con domicilio digitale come da PEC da Registri di Giustizia; 


contro
Autorità per le Garanzie nelle Comunicazioni, in persona del legale rappresentante pro tempore, rappresentata e difesa dall'Avvocatura Generale dello Stato, domiciliataria ex lege in Roma, via dei Portoghesi, 12; 


nei confronti
Codacons ed Associazione degli utenti per i diritti telefonici – A.U.S. TEL ONLUS, in persona dei rispettivi legali rappresentanti pro tempore, rappresentati e difesi dagli avvocati prof. Carlo Rienzi e Gino Giuliano, con domicilio digitale come da PEC da Registri di Giustizia;U.Di.Con – Unione per la Difesa dei Consumatori, Associazione degli Utenti per i Diritti Telefonici – A.U.S. Tel Onlus, Associazione Movimento Consumatori non costituiti in giudizio; 


per la riforma
quanto al ricorso n. 4892 del 2018:
della sentenza del Tribunale Amministrativo Regionale per il Lazio (Sezione Terza) n. 03261/2018, resa tra le parti;
quanto al ricorso n. 5002 del 2018:
della sentenza del Tribunale Amministrativo Regionale per il Lazio (Sezione Terza) n. 05001/2018, resa tra le parti;
quanto al ricorso n. 7102 del 2018:
della sentenza del Tribunale Amministrativo Regionale per il Lazio (Sezione Terza) n. 04988/2018, resa tra le parti;
quanto al ricorso n. 7553 del 2018:
della sentenza del Tribunale Amministrativo Regionale per il Lazio (Sezione Terza) n. 05313/2018, resa tra le parti.

Visti i ricorsi in appello e i relativi allegati;
Visti gli atti di costituzione in giudizio di Telecom Italia S.p.A., Vodafone Italia S.p.A., Associazione Movimento Consumatori, Autorità per le Garanzie nelle Comunicazioni, U.Di.Con., Codacons - Coordinamento delle associazioni e dei comitati di tutela dell’ambiente e dei diritti degli utenti e dei consumatori - e dell'Associazione degli Utenti per i Diritti Telefonici- A.U.S. Tel Onlus;
Visti tutti gli atti della causa;
Relatore nella camera di consiglio del giorno 18 novembre 2021 il Cons. Francesco De Luca e uditi per le parti gli avvocati Cerchi Elena, Ruggiero Dario per delega di Cintioli Fabio, Cazzato Carlo Edoardo, Cardarelli Francesco, Lattanzi Filippo, Adducci Cristina per delega di Rienzi Carlo, Carlo Clarich Marcello, Perego Isabella e dello Stato Palmieri Paola;

I. L’ordinanza di rinvio.
1. Con ordinanza n. 5588 del 24 settembre 2020 questo Consiglio di Stato ha sollevato questione di pregiudizialità invitando la Corte di Giustizia dell’Unione europea, ai sensi dell’art. 267 TFUE, a pronunciarsi sul seguente quesito:
“a) se la corretta interpretazione dell’art. 267 TFUE imponga al giudice nazionale, avverso le cui decisioni non possa proporsi un ricorso giurisdizionale di diritto interno, di operare il rinvio pregiudiziale su una questione di interpretazione del diritto unionale rilevante nell’ambito della controversia principale, anche qualora possa escludersi un dubbio interpretativo sul significato da attribuire alla pertinente disposizione europea - tenuto conto della terminologia e del significato propri del diritto unionale attribuibili alle parole componenti la relativa disposizione, del contesto normativo europeo in cui la stessa è inserita e degli obiettivi di tutela sottesi alla sua previsione, considerando lo stadio di evoluzione del diritto europeo al momento in cui va data applicazione alla disposizione rilevante nell’ambito del giudizio nazionale –, ma non sia possibile provare in maniera circostanziata, sotto un profilo soggettivo, avuto riguardo alla condotta di altri organi giurisdizionali, che l’interpretazione fornita dal giudice procedente sia la stessa di quella suscettibile di essere data dai giudici degli altri Stati membri e dalla Corte di Giustizia ove investiti di identica questione”.
2. Per l’ipotesi in cui la Corte di Giustizia avesse ritenuto cogente l’obbligo di rinvio pregiudiziale ex art. 267 TFUE anche in situazioni connotate dall’impossibilità di dimostrare in maniera circostanziata l’interpretazione suscettibile di essere data alla medesima questione, rilevante nell’ambito della causa principale, dai giudici degli altri Stati membri e dalla Corte di Giustizia – prova, riguardante l’atteggiamento soggettivo di altri organi giurisdizionali, insuscettibili di essere fornita nella fattispecie esaminata da questo Consiglio di Stato – , sono stati sollevati i seguenti ulteriori quesiti pregiudiziali:
“b) se la corretta interpretazione degli artt. 49 e 56 TFUE, nonché del quadro normativo armonizzato espresso dalle direttive 2002/19/CE, 2002/20/CE, 2002/21/CE e 2002/22/CE e, in particolare, dagli artt. 8, par. 2 e par. 4, Direttiva 2002/21/CE, come modificata dalla Direttiva 2009/140/CE, dall’art. 3 Direttiva 2002/20/CE, come modificata dalla Direttiva 2009/140/CE, e dagli artt. 20, 21 e 22 Direttiva 2002/22/CE, come modificata dalla Direttiva 2009/136/CE, osti ad una norma nazionale, quale quella desumibile dal combinato disposto degli artt. 13, 70 e 71 D. Lgs. n. 259/03, 2, comma 12, lett. h) e l) L. n. 481/1995 e 1, comma 6, n. 2, L. n. 249/1997, che attribuisce all’Autorità nazionale di regolamentazione nel settore delle comunicazioni elettroniche il potere di imporre: i) per la telefonia mobile, una cadenza di rinnovo delle offerte e della fatturazione non inferiore a quattro settimane con la contestuale previsione dell’obbligo per i relativi operatori economici che adottino una cadenza di rinnovo delle offerte e della fatturazione su base diversa da quella mensile, di informare prontamente l’utente, tramite l’invio di un SMS, dell’avvenuto rinnovo dell’offerta; ii) per la telefonia fissa, una cadenza di rinnovo delle offerte e della fatturazione su base mensile o suoi multipli; iii) in caso di offerte convergenti con la telefonia fissa, l’applicazione della cadenza relativa a quest’ultima;


c) se la corretta interpretazione ed applicazione del principio di proporzionalità, in combinazione con gli artt. 49 e 56 TFUE e il quadro normativo armonizzato espresso dalle direttive 2002/19/CE, 2002/20/CE, 2002/21/CE e 2002/22/CE e, in particolare, dagli artt. 8, par. 2 e par. 4, Direttiva 2002/21/CE, come modificata dalla Direttiva 2009/140/CE, dall’art. 3 Direttiva 2002/20/CE, come modificata dalla Direttiva 2009/140/CE, e dagli artt. 20, 21 e 22 Direttiva 2002/22/CE, come modificata dalla Direttiva 2009/136/CE, osti all’adozione di misure regolatorie assunte dall’Autorità nazionale di regolamentazione nel settore delle comunicazioni elettroniche volte a imporre: i) per la telefonia mobile, una cadenza di rinnovo delle offerte e della fatturazione non inferiore a quattro settimane con la contestuale previsione dell’obbligo per i relativi operatori economici che adottino una cadenza di rinnovo delle offerte e della fatturazione su base diversa da quella mensile, di informare prontamente l’utente, tramite l’invio di un SMS, dell’avvenuto rinnovo dell’offerta; ii) per la telefonia fissa, una cadenza di rinnovo delle offerte e della fatturazione su base mensile o suoi multipli; iii) in caso di offerte convergenti con la telefonia fissa, l’applicazione della cadenza relativa a quest’ultima;


d) se la corretta interpretazione ed applicazione dei principi di non discriminazione e di parità di trattamento, in combinazione con gli artt. 49 e 56 TFUE e il quadro normativo armonizzato espresso dalle direttive 2002/19/CE, 2002/20/CE, 2002/21/CE e 2002/22/CE e, in particolare, dagli artt. 8, par. 2 e par. 4, Direttiva 2002/21/CE, come modificata dalla Direttiva 2009/140/CE, dall’art. 3 Direttiva 2002/20/CE, come modificata dalla Direttiva 2009/140/CE, e dagli artt. 20, 21 e 22 Direttiva 2002/22/CE, come modificata dalla Direttiva 2009/136/CE, osti all’adozione di misure regolatorie assunte dall’Autorità nazionale di regolamentazione nel settore delle comunicazioni elettroniche volte a imporre: i) per la telefonia mobile, una cadenza di rinnovo delle offerte e della fatturazione non inferiore a quattro settimane con la contestuale previsione dell’obbligo per i relativi operatori economici che adottino una cadenza di rinnovo delle offerte e della fatturazione su base diversa da quella mensile, di informare prontamente l’utente, tramite l’invio di un SMS, dell’avvenuto rinnovo dell’offerta; ii) per la telefonia fissa, una cadenza di rinnovo delle offerte e della fatturazione su base mensile o suoi multipli; iii) in caso di offerte convergenti con la telefonia fissa, l’applicazione della cadenza relativa a quest’ultima”.
II. Le comunicazioni del cancelliere della Corte.
3. Con comunicazione dell’1 luglio 2021 il Cancelliere della Corte di Giustizia ha trasmesso copia delle memorie depositate dalle parti nell’ambito della causa pregiudiziale C -468/20, originata dal rinvio disposto da questo Consiglio di Stato con ordinanza n. 5588 del 2020 cit.
4. Con comunicazione del 26 ottobre 2021 il Cancelliere della Corte di Giustizia ha trasmesso copia della sentenza della Corte del 6 ottobre 2021 nella causa C – 561/19, invitando questo Consiglio di Stato a precisare alla Corte se, alla luce di tale sentenza, intendesse mantenere in essere il rinvio pregiudiziale; nell’interesse di una buona organizzazione dei lavori della Corte il termine di risposta è stato fissato per il giorno 25 novembre 2021.
III. Gli argomenti delle parti sul mantenimento in essere della richiesta di rinvio pregiudiziale
5. Questo Consiglio di Stato, essendo chiamato ad assumere una decisione suscettibile di determinare la modifica o la revoca di una propria precedente ordinanza (n. 5588 del 24 settembre 2020) – recante la formulazione dei quesiti pregiudiziali posti ai sensi dell’art. 267 TFUE – nel rispetto del principio del giusto processo, implicante altresì un contraddittorio effettivo delle parti sulle questioni suscettibili di formare oggetto di decisione giurisdizionale, ha ritenuto di sottoporre al contraddittorio processuale la questione posta dal Cancelliere della Corte in ordine all’eventuale conservazione del rinvio pregiudiziale, all’esito della emissione della sentenza del 6 ottobre 2021 cit. nella causa pregiudiziale C 561/19.
6. Le parti del giudizio nazionale hanno, al riguardo, svolto puntuali deduzioni, formulando conclusioni differenziate. 
7. In particolare, secondo quanto dedotto dall’Autorità per le garanzie nelle comunicazioni, la Corte di Giustizia con sentenza del 6 ottobre 2021 resa nella causa C-561/19 avrebbe già fornito riscontro al primo quesito interpretativo posto da questo Consiglio di Stato, inerente alla perimetrazione dell’obbligo di rinvio alla Corte di Giustizia ex art. 267 TFUE gravante sul giudice di ultima istanza; alla stregua delle precisazioni fornite dal giudice unionale, ove il giudice nazionale non manifestasse incertezze interpretative sul rispetto delle norme europee, la questione pregiudiziale non dovrebbe essere sottoposta alla Corte di Giustizia.
Per l’effetto, “alla luce della sentenza della Corte europea e in considerazione del fatto che il Consiglio di Stato ha escluso l’esistenza di ragionevoli dubbi interpretativi ritenendo l’intervento regolatorio dell’Autorità compatibile con il diritto unionale, deve ritenersi radicalmente escluso l’obbligo di rinvio”, con la conseguenza che questo Consiglio di Stato, avendo già risolto le questioni giuridiche poste con i quesiti pregiudiziali di natura sostanziale (concernenti la base giuridica del potere di regolamentare la cadenza di rinnovo delle offerte e della fatturazione, nonché il rispetto dei principii di proporzionalità, di parità di trattamento e non discriminazione), dovrebbe procedere al ritiro della domanda pregiudiziale posta con l’ordinanza n. 5588/2020.
8. Parimenti, il Codacons e l’Associazione degli utenti per i diritti telefonici hanno evidenziato come le statuizioni rese dalla Corte di Giustizia con la sentenza del 6 ottobre 2021 cit. siano tali da dovere indurre questo Consiglio di Stato a non proseguire con l’istanza di rinvio, non emergendo al riguardo elementi atti a far sorgere un dubbio ragionevole quanto all’interpretazione corretta del diritto dell’Unione, con la conseguenza che le questioni di merito oggetto di rinvio pregiudiziale dovrebbero essere decise dal giudice nazionale.
9. Secondo quanto dedotto da Fastweb, invece, la sentenza del 6 ottobre 2021 cit. non determinerebbe il venir meno dei presupposti del rinvio pregiudiziale formulato e non ne modificherebbe l’opportunità, trattandosi di questioni rilevanti ai fini della soluzione della controversia nazionale, non esaminate nell’ambito di precedenti giurisprudenziali, in relazione alle quali emergerebbe un ragionevole dubbio interpretativo, tale da imporre il rinvio pregiudiziale ex art. 267 TFUE.
Il che risulterebbe confermato anche: 
a) dalle osservazioni formulate nell’ambito della causa pregiudiziale dalla Commissione europea, che non avrebbero rilevato la manifesta infondatezza delle questioni di rinvio pregiudiziale; 
b) da alcune indicazioni ritraibili dall’ordinamento unionale, suscettibili di negare l’ipotesi della standardizzazione della cadenza di fatturazione e rinnovo delle offerte (non avendo il nuovo codice europeo delle comunicazioni accolto una proposta, formulata da alcune associazioni di consumatori, di introdurre in via normativa un parametro omogeneo in ordine alla cadenza di rinnovo e fatturazione delle offerte); 
c) dall’assenza presso altri Stati membri di misure analoghe a quelle in contestazione nel giudizio nazionale, oggetto dei quesiti pregiudiziali posti alla Corte di Giustizia.
Per l’effetto, Fastweb ha chiesto la conferma della richiesta di rinvio pregiudiziale, attraverso l’individuazione con ancora maggior chiarezza dei fondamenti del proprio dubbio interpretativo, nonché, in ogni caso, la conferma della richiesta di rinvio in ordine ai quesiti sub b), c), e d) della ordinanza n. 5588/20, ritenendo che il quesito sub a) abbia già trovato risposta nella sentenza resa nella causa C-561/19 nel senso che non ricorrono nel caso attuale i presupposti per derogare all’obbligo di rinvio che incombe sul giudice di ultima istanza.
10. Analogamente, Tim ha escluso l’integrazione dei presupposti per il ritiro dei quesiti pregiudiziali di ordine sostanziale posti con l’ordinanza n. 5588 del 24 settembre 2020, tenuto conto che questo Consiglio di Stato, sebbene avesse escluso ragionevoli dubbi interpretativi in ordine alla soluzione da fornire alle questioni pregiudiziali, aveva comunque dato atto dell’impossibilità di dimostrare con certezza che l’interpretazione da dare alle pertinenti disposizioni si sarebbe potuta affermare soggettivamente, con evidenza, anche presso i giudici nazionali degli altri Stati membri e presso la Corte di Giustizia.
Nella specie sussisterebbe la possibilità di una diversa applicazione del quadro normativo di riferimento e, dunque, dovrebbe ammettersi un dubbio ragionevole sul piano ermeneutico, tale da imporre il mantenimento del rinvio pregiudiziale.
Peraltro, nell’ordinanza di rinvio non si darebbe atto, alla luce dei criteri interpretativi richiamati dalla Corte, delle ragioni per le quali non possa nutrirsi un dubbio interpretativo in ordine alle questioni oggetto dei quesiti pregiudiziali, tenuto conto, altresì, dell’emersione in sede sovranazionale di soluzioni diverse rispetto alle questioni interpretative in esame (alla stregua di quanto risultante dall’ERG Report on Transparency of Tariff Information sul piano della comparabilità delle offerte e dalla condotta tenuta dalle Autorità nazionali di regolamentazioni degli altri Stati membri, che non avrebbero adottato standard minimi sulla cadenza temporale delle offerte o comunque standard minimi di offerte per assicurare la trasparenza informativa).
L’art. 103 della nuova direttiva europea 2018/1972/UE (costituente una fonte normativa non direttamente applicabile nella specie, ma comunque rilevante su un piano interpretativo) avrebbe inoltre mantenuto fermi, secondo una prospettiva di armonizzazione massima, i rimedi unidirezionali e, tra quelli bidirezionali, il mero motore di calcolo secondo il sistema degli accreditamenti già sperimentato dal regolatore britannico OFCOM.
Per l’effetto, emergendo dallo stesso tenore letterale dell’ordinanza di rinvio la sussistenza di dubbi interpretativi quanto alla corretta interpretazione e applicazione, Tim ha chiesto di mantenere fermo il rinvio pregiudiziale quanto ai quesiti interpretativi sub b), c) e d) dell’ordinanza n. 5588/2020.
11. Vodafone, parimenti, alla stregua delle indicazioni ritraibili dalla sentenza del 25 ottobre 2021 resa a definizione della causa pregiudiziale C 561/19, ha ritenuto sussistenti i presupposti per la conferma del rinvio pregiudiziale, non potendosi escludere la sussistenza di un ragionevole dubbio circa la corretta interpretazione da attribuire alla pertinente disposizione europea, come pure emergente dall’ordinanza di rinvio e dalle osservazioni presentate dalle parti dinnanzi alla Corte.
In particolare, la Commissione europea avrebbe espresso dubbi circa la compatibilità della delibera impugnata nel giudizio nazionale con il principio di proporzionalità, manifestando l’esigenza di approfondimenti alla luce delle osservazioni delle parti in causa; il che implicherebbe l’esistenza di dubbi in ordine alla corretta applicazione del quadro normativo di riferimento, che imporrebbero il mantenimento in essere del rinvio pregiudiziale alla Corte di Giustizia.
12. Wind Tre, infine, ha evidenziato che il primo quesito pregiudiziale posto da questo Consiglio di Stato sembra avere già trovato risposta nella sentenza resa a definizione della causa C 561/19, ferma rimanendo la libertà del giudice nazionale di mantenere la propria richiesta di rinvio anche in relazione a tale quesito; in relazione ai tre quesiti sostanziali, invece, secondo la prospettazione dell’operatore economico, non ricorrerebbero i presupposti per il ritiro della richiesta di rinvio pregiudiziale, tenuto conto che:
- si è in presenza di questioni rilevanti ai fini della risoluzione della controversia nazionale;
- non sussistono altre sentenza della Corte che abbiano affrontato questioni materialmente identiche a quelle sollevate, né risulterebbero citati casi analoghi che possano consentire la soluzione della questione interpretativa;
- la normativa nazionale ed unionale non prevede espressamente il potere di regolare i periodi di fatturazione esercitato dall’Autorità, né risulta che le autorità nazionali di regolamentazione degli altri Stati membri abbiano assunto analoghe misure;
- sussiste la possibilità, desumibile dalla stessa ordinanza di rinvio, di interpretazioni diverse del diritto unionale;
- le osservazioni presentate dalle parti nell’ambito della causa pregiudiziale (in specie della Commissione in ordine alla proporzionalità e alla natura discriminatoria della misura) confermano la sussistenza di dubbi interpretativi tali da imporre la conservazione del rinvio pregiudiziale.
IV La decisione del Consiglio di Stato.
13. Questo Consiglio di Stato, nel riscontrare la comunicazione del Cancelliere della Corte, è tenuto a statuire sul mantenimento in essere della richiesta di rinvio pregiudiziale di cui all’ordinanza n. 5588 del 23 settembre 2020. A tali fini, occorre prendere in considerazioni le precisazioni fornite dalla Corte di Giustizia con la sopravvenuta sentenza del 6 ottobre 2021 nella causa C-561/19, al fine di verificare se sussistano i presupposti per confermare, interamente o parzialmente, ovvero per ritirare i quesiti pregiudiziali posti da questo giudice nazionale.
14. Alla luce di quanto emergente dall’ordinanza di rinvio n. 5588 del 23 settembre 2020, risultava preliminare un chiarimento del giudice sovranazionale in ordine all’obbligo di rinvio pregiudiziale ex art. 267 TFUE gravante sul giudice di ultima istanza.
15. Con la sentenza del 6 ottobre 2021 cit. la Corte di Giustizia, pronunciando a definizione di una distinta causa pregiudiziale, ha precisato le condizioni che devono sussistere perché, ai sensi dell’art. 267 TFUE, il giudice nazionale di ultima istanza possa risolvere la controversia interna senza investire la Corte di Giustizia della soluzione di quesiti pregiudiziali relativi alla corretta interpretazione del diritto unionale.
16. In particolare, secondo quanto rilevato dalla Corte, il giudice nazionale avverso le cui decisioni non possa proporsi ricorso giurisdizionale di diritto interno, quando è chiamato a pronunciarsi su una questione d’interpretazione del diritto dell’Unione, può essere esonerato dall’obbligo di  rinvio ai sensi dell’articolo 267, terzo comma, TFUE solo quando abbia constatato che la questione sollevata non è rilevante, o che la disposizione del diritto dell’Unione di cui trattasi è già stata oggetto d’interpretazione da parte della Corte, oppure che la corretta interpretazione del diritto dell’Unione si impone con tale evidenza da non lasciar adito a ragionevoli dubbi (punto 33 sentenza cit.).
17. In primo luogo, la questione pregiudiziale afferente alla corretta interpretazione del diritto unionale deve ritenersi irrilevante nel caso in cui la sua soluzione, qualunque essa sia, non possa in alcun modo influire sull’esito della controversia (punto 34 sentenza cit.).
18. In secondo luogo, la questione pregiudiziale può ritenersi già oggetto di interpretazione da parte della Corte qualora sia materialmente identica ad altra questione, sollevata in relazione ad analoga fattispecie, che sia già stata decisa in via pregiudiziale o nell’ambito del medesimo procedimento nazionale ovvero qualora una giurisprudenza consolidata della Corte risolva il punto di diritto di cui trattasi, quale che sia la natura dei procedimenti che hanno dato luogo a tale giurisprudenza, anche in mancanza di una stretta identità delle questioni controverse (punto 36 sentenza cit.); trattasi di circostanze idonee ad escludere l’obbligo di rinvio pregiudiziale, ma tali da non impedire al giudice nazionale di esercitare comunque la facoltà di adire la Corte qualora ritenuto opportuno.
19. In terzo luogo, l’interpretazione corretta del diritto dell’Unione si impone con tale evidenza da non lasciar adito a ragionevoli dubbi qualora il giudice nazionale maturi il convincimento che la stessa evidenza si imporrebbe altresì ai giudici di ultima istanza degli altri Stati membri e alla Corte (punto 40 sentenza cit.).
20. Avuto riguardo a tale ultima condizione (di esonero dall’obbligo di rinvio pregiudiziale ex art. 267 TFUE), la Corte di Giustizia ha precisato che il giudice nazionale:
- deve svolgere le proprie valutazioni in funzione delle caratteristiche proprie del diritto dell’Unione, delle particolari difficoltà che la sua interpretazione presenta e del rischio di divergenze giurisprudenziali in seno all’Unione;
- deve tenero conto del fatto che le disposizioni del diritto dell’Unione sono redatte in diverse lingue e che le varie versioni linguistiche fanno fede nella stessa misura, con la conseguenza che una delle versioni linguistiche di una disposizione del diritto dell’Unione non potrebbe essere l’unico elemento a sostegno dell’interpretazione della disposizione medesima, né potrebbe attribuirsi ad essa un carattere prioritario rispetto alle altre versioni linguistiche, dovendo le norme dell’Unione essere interpretate ed applicate in modo uniforme, alla luce delle versioni vigenti in tutte le lingue dell’Unione;
- deve tenere conto della circostanza per cui il diritto dell’Unione impiega una terminologia che gli è propria e nozioni autonome che non presentano necessariamente lo stesso contenuto delle nozioni equivalenti che possono esistere nei diritti nazionali;
- deve pure considerare che ciascuna disposizione unionale deve essere collocata nel suo contesto e interpretata alla luce dell’insieme delle disposizioni di tale diritto, delle sue finalità e dello stadio della sua evoluzione al momento in cui va data applicazione alla disposizione in parola.
21. La Corte di Giustizia, per quanto di più interesse ai fini della causa nazionale ha, inoltre, evidenziato che:
- il giudice nazionale non può essere tenuto ad effettuare un esame di ciascuna delle versioni linguistiche della disposizione dell’Unione di cui trattasi, dovendo prendere in considerazione le divergenze tra le versioni linguistiche della disposizione esaminata di cui sia a conoscenza, segnatamente quando tali divergenze sono dedotte dalle parti e risultano comprovate;
- non può essere sufficiente per considerare che sussista un dubbio ragionevole quanto all’interpretazione corretta del diritto unionale la mera possibilità di effettuare una o diverse altre letture di una disposizione sovranazionale, nei limiti in cui nessuna di queste altre letture appaia sufficientemente plausibile al giudice nazionale interessato, segnatamente alla luce del contesto e della finalità di detta disposizione, nonché del sistema normativo in cui essa si inserisce;
- quando l’esistenza di orientamenti giurisprudenziali divergenti – in seno agli organi giurisdizionali di un medesimo Stato membro o tra organi giurisdizionali di Stati membri diversi – relativi all’interpretazione di una disposizione del diritto dell’Unione applicabile alla controversia di cui al procedimento principale è portata a conoscenza del giudice nazionale di ultima istanza, esso deve prestare particolare attenzione nella sua valutazione riguardo a un’eventuale assenza di ragionevole dubbio quanto all’interpretazione corretta della disposizione dell’Unione di cui trattasi e tenere conto, segnatamente, dell’obiettivo perseguito dalla procedura pregiudiziale che è quello di assicurare l’unità di interpretazione del diritto dell’Unione.
22. In applicazione di tali criteri interpretativi, soltanto qualora il giudice nazionale concluda per l’assenza di elementi atti a far sorgere un dubbio ragionevole quanto all’interpretazione corretta del diritto dell’Unione, esso potrà astenersi dal sottoporre alla Corte una questione di interpretazione del diritto dell’Unione e risolverla sotto la propria responsabilità.
23. La Corte di Giustizia ha, in conclusione, chiarito che l’articolo 267 TFUE deve essere interpretato nel senso che un giudice nazionale avverso le cui decisioni non possa proporsi ricorso giurisdizionale di diritto interno deve adempiere il proprio obbligo di sottoporre alla Corte una questione relativa all’interpretazione del diritto dell’Unione sollevata dinanzi ad esso, a meno che constati che tale questione non è rilevante o che la disposizione di diritto dell’Unione di cui trattasi è già stata oggetto d’interpretazione da parte della Corte o che la corretta interpretazione del diritto dell’Unione s’impone con tale evidenza da non lasciare adito a ragionevoli dubbi. La configurabilità di siffatta eventualità deve essere valutata in funzione delle caratteristiche proprie del diritto dell’Unione, delle particolari difficoltà che la sua interpretazione presenta e del rischio di divergenze giurisprudenziali in seno all’Unione. Tale giudice non può essere esonerato da detto obbligo per il solo motivo che ha già adito la Corte in via pregiudiziale nell’ambito del medesimo procedimento nazionale. Tuttavia, esso può astenersi dal sottoporre una questione pregiudiziale alla Corte per motivi d’irricevibilità inerenti al procedimento dinanzi a detto giudice, fatto salvo il rispetto dei principi di equivalenza e di effettività.
24. Alla luce delle precisazioni fornite dal giudice unionale con la sentenza del 6 ottobre 2021, deve verificarsi se permangano le condizioni per mantenere in essere il rinvio pregiudiziale operato con l’ordinanza n. 5588 del 23 settembre 2020.
25. La sopravvenienza di una sentenza con cui la Corte di Giustizia (nella specie, peraltro pronunciata dalla Grande Sezione) risolve il punto di diritto oggetto di un quesito interpretativo già posto nell’ambito di separati giudizi, deve infatti ritenersi idonea ad esaurire, altresì, l’analogo dubbio ermeneutico sollevato dai giudici nazionali nelle distinte cause pregiudiziale. 
26. Tenuto conto anche del principio di economicità dei giudizi (postulante la natura scarsa della risorsa giudiziaria, da impiegare nei limiti in cui ciò sia effettivamente necessario) e della efficacia propria delle sentenze rese dal giudice sovranazionale (trascendenti i limiti soggettivi delle cause a definizione delle quali sono rese), in presenza di sopravvenute indicazioni fornite dalla Corte, sufficienti a chiarire la corretta interpretazione della pertinente disposizione unionale, non sarebbe utile insistere sulla disamina di quesiti pregiudiziali che, previamente posti nell’ambito di cause differenti, riguardino questioni materialmente identiche o afferiscano ai medesimi punti di diritto nelle more risolti con il sopravvenuto pronunciamento del giudice unionale.
27. Alla luce di tali rilievi, deve riscontrarsi la comunicazione del Cancelliere della Corte, valutando l’idoneità della sentenza del 6 ottobre 2021 a determinare un ritiro integrale o parziale dei quesiti pregiudiziali posti con l’ordinanza n. 5588 del 2020 cit.
28. In primo luogo, si osserva che questo Consiglio di Stato, con il primo quesito pregiudiziale (lett. a) del punto 129 dell’ordinanza n. 5588 del 2020 cit.), intendeva ottenere preliminarmente un chiarimento in ordine ai criteri da applicare per verificare in quali condizioni il giudice di ultima istanza fosse tenuto a sollevare questioni pregiudiziali interpretative del diritto unionale, relative a disposizioni rilevanti ai fini della soluzione della controversia nazionali, ma non oggetto di precedenti giurisprudenti giurisprudenziali intervenuti in materia.
29.  Il recente pronunciamento della Corte di Giustizia ha risolto tale punto di diritto, precisando, altresì, i criteri interpretativi da applicare per verificare se l’interpretazione corretta del diritto dell’Unione si imponga “con tale evidenza da non lasciar adito a ragionevoli dubbi”. In tale maniera è stato puntualmente delineato il tipo di accertamento che il giudice nazionale è chiamato ad effettuare per verificare i presupposti costitutivi dell’obbligo di rinvio pregiudiziale ex art. 267 TFUE, costituente l’oggetto del primo quesito pregiudiziale posto con l’ordinanza n. 5588 del 2020 cit.
30. Per l’effetto, deve pervenirsi al ritiro del primo quesito pregiudiziale (sub a cit.), tenuto conto che, da un lato, il giudice sovranazionale non ha ancora pronunciato la sentenza a definizione della causa pregiudiziale (né, a fortiori, ha provveduto alla relativa notificazione ai sensi dell’art. 100 del regolamento della Corte di Giustizia, con conseguente persistenza del potere del giudice remittente di ritirare il quesito pregiudiziale), dall’altro, per effetto della sopravvenuta emissione della sentenza del 6 ottobre 2021 nella causa C-561/19, è venuto meno quel dubbio ermeneutico sulla ricostruzione della portata precettiva dell’art. 267 TFUE che aveva giustificato la formulazione del primo quesito pregiudiziale, da ritenere pertanto non più attuale. 
31. In secondo luogo, deve verificarsi se persista un interesse ad ottenere un chiarimento della Corte di Giustizia in ordine agli ulteriori quesiti pregiudiziali - sub b), c) e d) punto 129 dell’ordinanza di rinvio - posti in via subordinata da questo Consiglio di Stato.
32. In particolare, questo giudice nazionale aveva evidenziato che la disamina di tali ulteriori quesiti pregiudiziali - afferenti all’interpretazione dei principi e delle disposizioni unionali “sostanziali”, concernenti la sussistenza e il corretto esercizio del potere di regolamentare la cadenza di rinnovo delle offerte e della fatturazione – sarebbe stata necessaria nel caso in cui la Corte di Giustizia avesse ritenuto cogente l’obbligo di rinvio pregiudiziale ex art. 267 TFUE anche per le ipotesi, quali quella di specie, in cui “non sia possibile dimostrare in maniera circostanziata l’interpretazione suscettibile di essere data alla medesima questione, rilevante nell’ambito della causa principale, dai giudici degli altri Stati membri e dalla Corte di Giustizia – prova, riguardante l’atteggiamento soggettivo di altri organi giurisdizionali, che non può essere fornita nella fattispecie esaminata da questo Consiglio di Stato –” (punto 68 dell’ordinanza di rinvio; cfr. anche punto 129, contenente la graduazione dei quesiti).
33. La richiesta di un pronunciamento sui quesiti pregiudiziali formulati in via subordinata risentiva, dunque, della ricostruzione della portata applicativa dell’obbligo di rinvio ex art. 267 TFUE che la Corte di Giustizia avrebbe operato riscontrando il primo quesito interpretativo: difatti, soltanto se, alla stregua delle precisazioni all’uopo da fornire a cura del giudice sovranazionale, si fosse stati in presenza di un obbligo di rinvio a carico di questo Consiglio di Stato, sarebbe stato necessario esaminare la corretta interpretazione del diritto unionale rilevante per la soluzione della controversia nazionale, alla luce dei tre quesiti pregiudiziali posti sub b), c) e d) dell’ordinanza di rinvio.
34. Tenuto conto che la corretta perimetrazione dell’obbligo di rinvio ex art. 267 TFUE è stata operata dalla Corte di Giustizia con la sentenza del 6 ottobre 2021 cit., occorre avere riguardo ai criteri interpretativi ivi divisati, per verificare se nella specie questo Consiglio sia tenuto ad investire la Corte dei quesiti interpretativi formulati sub b), c) e d) cit. e se, per l’effetto, debba confermarsi l’interesse di questo giudice nazionale a mantenere in essere, in parte qua, il rinvio pregiudiziale.
35. La Corte di Giustizia, come osservato, con la sentenza del 6 ottobre 2021 ha riaffermato la propria giurisprudenza secondo cui un giudice nazionale, avverso le cui decisioni non possa proporsi ricorso giurisdizionale di diritto interno, può essere esonerato da tale obbligo solo quando abbia constatato che la questione sollevata non è rilevante, o che la disposizione del diritto dell’Unione di cui trattasi è già stata oggetto d’interpretazione da parte della Corte, oppure che la corretta interpretazione del diritto dell’Unione si impone con tale evidenza da non lasciar adito a ragionevoli dubbi.
36. Avuto riguardo al caso di specie, si osserva che i quesiti interpretativi sub lett. b), c) e d), cit. riguardano disposizioni e principi unionali concorrenti a formare la base giuridica dell’intervento di regolamentazione dell’autorità italiana, con conseguente emersione di questioni pregiudiziali interpretative rilevanti per la soluzione della controversia nazionale.
37. Nel presente giudizio si discorre, infatti, della legittimità di misure imposte dall’Autorità nazionale di garanzia per le comunicazioni, relative alla cadenza di rinnovo delle offerte e della fatturazione, da un lato, assunte (altresì) sulla base di disposizioni di diritto interno attuative di obblighi imposti dal diritto unionale (cfr. direttive 2002/19/CE, 2002/20/CE, 2002/21/CE e 2002/22/CE, in particolare, gli artt. 8, par. 2 e par. 4, lett. b), dir. 2002/21/CE e gli artt. 20, 21 e 22 dir. 2002/22/CE), dall’altro, suscettibili di influire, pure, sui principi di libera concorrenza, libera circolazione dei servizi, libertà di stabilimento, proporzionalità, parità di trattamento e non discriminazione posti dal diritto unionale primario, in relazione ad una controversia avente carattere transfrontaliero (punto 50 ordinanza di rinvio), afferente ad una materia (reti e i servizi di comunicazioni elettroniche) in relazione alla quale le Istituzioni europee hanno esercitato la competenza attribuita dai Trattati imponendo obblighi di recepimento a carico degli Stati membri.
38. La corretta interpretazione dei pertinenti parametri europei, dunque, rileva ai fini sella soluzione della controversia nazionale, per valutare se il legislatore italiano, legittimando l’adozione da parte dell’autorità nazionale di misure regolanti la cadenza di rinnovo delle offerte e della fatturazione e funzionali alla protezione dei consumatori, abbia violato gli obblighi di recepimento imposti dalle direttive in materia di reti e servizi di comunicazione elettroniche o, comunque, abbia disatteso le previsioni dei Trattati e i principi generali del diritto unionale, per come richiamati nell’ordinanza di rinvio, alla luce dell’interpretazione che sarà data dalla Corte di Giustizia.
39. I quesiti pregiudiziali posti con l’ordinanza di rinvio n. 5588 del 2020 cit., inoltre, riguardano questioni che, da un lato, non sembrano materialmente identiche ad altra questione, sollevata in relazione ad analoga fattispecie, già decisa dalla Corte di Giustizia, dall’altro, non paiono afferire ad un punto di diritto già risolto da una giurisprudenza consolidata unionale.
40. Infine, i quesiti pregiudiziali in esame pongono problemi interpretativi, in relazione ai quali non sembra possa ritenersi che “l’interpretazione corretta del diritto dell’Unione s’imponga con tale evidenza da non lasciar adito a ragionevoli dubbi”, alla luce dei chiarimenti forniti dalla Corte di Giustizia con la sentenza del 6 ottobre 2021 cit.
41. Con particolare riferimento a tale ultima condizione, la Corte di Giustizia con la sentenza del 6 ottobre 2021 cit., come osservato, ha fornito rilevanti precisazioni in ordine alle verifiche che il giudice nazionale è chiamato a svolgere per accertare la ricorrenza di ragionevoli dubbi quanto all’interpretazione corretta del diritto dell’Unione.
42. In particolare, è stato precisato che il giudice nazionale, da un lato, non può essere tenuto alla disamina di ciascuna delle versioni linguistiche della disposizione unionale in esame, dovendo prendere in considerazione le versioni linguistiche di cui sia a conoscenza, in specie perché oggetto di allegazione e prova nell’ambito del giudizio nazionale; dall’altro, non può essere vincolato a rimettere una questione pregiudiziale interpretativa del diritto unionale sulla base di una mera possibilità di effettuare letture diverse della disposizione sovranazionale, ove nessuna di esse appaia sufficientemente plausibile per il giudice nazionale interessato, avuto riguardo alla luce del contesto e della finalità di detta disposizione, nonché del sistema normativo in cui essa si inserisce; parimenti, la mera presenza di orientamenti giurisprudenziali difformi, sebbene costituisca una circostanza su cui prestare particolare attenzione, non potrebbe, di per sé, essere idonea ad escludere ogni ragionevole dubbio in ordine alla corretta interpretazione del diritto unionale.
43. La Corte, effettuate tali rilevanti precisazioni, ha, comunque, confermato l’esigenza di evitare il rischio di divergenze giurisprudenziali e di assicurare l’uniforme applicazione delle norme sovranazionali in seno all’Unione, pure valorizzando l’importanza del contributo che le parti processuali possono fornire, nell’ambito della causa principale, nell’allegazione e nella prova di circostanze rilevanti per valutare la sussistenza dell’obbligo di rinvio (cfr. i riferimenti operati, nel punto 44, all’allegazione di eventuali divergenze tra le versioni linguistiche della medesima disposizione unionale e, nel punto 49, all’esistenza di orientamenti giurisprudenziali divergenti, per come portati a conoscenza del giudice nazionale). 
44 L’esigenza alla base dell’obbligo di rinvio rimane, d’altronde, quella di assicurare l’unità di interpretazione del diritto dell’Unione (punto 49 sentenza).
45. Alla luce dei criteri interpretativi definiti nella sentenza del 6 ottobre 2021 cit., risulta che, pure non essendo esigibile, per il giudice nazionale, una verifica su tutte le versioni linguistiche della stessa disposizione o sui distinti indirizzi giurisprudenziali affermatisi in materia presso le varie giurisdizioni nazionali, occorre, comunque, tenere nella dovuta considerazione le allegazioni e le prove fornite dalle parti processuali, afferenti a ogni circostanza utilmente valutabile per verificare se sussista effettivamente un rischio di interpretazioni ed applicazioni differenziate della stessa disposizione sovranazionale nell’ambito dell’Unione.
46. Al riguardo, sembrano assumere rilevanza anche le allegazioni e le prove concernenti le distinte prassi operative seguite dalle amministrazioni nazionali, tenuto conto che differenziate modalità di applicazione dello stesso parametro unionale sono comunque idonee, ove avallate in sede giurisdizionale, a minare quel bene giuridico, riaffermato dalla sentenza del 6 ottobre 2021 cit., dato dalla “corretta applicazione e [d]all’interpretazione uniforme del diritto dell’Unione” (punto 29), da garantire attraverso il dialogo tra il giudice nazionale ed unionale che è alla base del rinvio pregiudiziale ex art. 267 TFUE.
47. L’applicazione di tali coordinate ermeneutiche al caso di specie non consente di escludere “dubbi ragionevoli” quanto all’interpretazione corretta del diritto dell’Unione, nello specifico significato accolto dalla sentenza del 6 ottobre 2021 cit.
48. Le parti appellanti del giudizio nazionale, anche mediante la valorizzazione di apposita documentazione (cfr. ERG Report on Transparency of Tariff Information), hanno infatti evidenziato che, da un lato, le altre autorità nazionali di regolamentazione degli altri Stati membri non hanno adottato misure analoghe a quelle in contestazione nel presente giudizio, dall’altro, le indicazioni fornite dal BEREC/ ERG non consentirebbero di giustificare l’adozione di standard minimi sulla cadenza temporale delle offerte e dei periodi di fatturazione.
49. Si è, dunque, in presenza, in relazione alla medesima materia - devoluta ad una competenza dell’Unione esercitata con l’adozione di atti di diritto derivato, afferente altresì all’esercizio delle libertà fondamentali garantite dai Trattati (di prestazione di servizi, di stabilimento e di libera concorrenza) -, di diverse prassi applicative affermatesi presso le autorità nazionali di regolamentazione che, in assenza di una specifica giurisprudenza unionale, se avallate da ogni giudice nazionale, sarebbero suscettibili di condurre ad una difforme applicazioni dei medesimi parametri normativi.
50. In siffatte ipotesi, per evitare un vulnus alla “corretta applicazione e all’interpretazione uniforme del diritto dell’Unione” (punto 29), occorre acquisire un chiarimento interpretativo della Corte di Giustizia, che consenta ai giudici nazionali di valutare la corretta portata precettiva dei pertinenti parametri unionali, al fine di pronunciare sulla legittimità delle (differenziate) misure nazionali assunte in loro attuazione.
51. L’importanza di un pronunciamento della Corte di Giustizia discende nel caso di specie, altresì, dalle osservazioni formulate dalla Commissione europea nell’ambito della causa pregiudiziale originata dall’ordinanza n. 5588 del 2020 cit., comunicate a questo Consiglio dal Cancelliere della Corte.
52 Si tratta di considerazioni di particolare rilievo, anche per l’attività di vigilanza sull’applicazione del diritto unionale svolta dalla relativa Istituzione, incentrate, tra l’altro, sia sulla necessità di valutare attentamente  l’eventuale eccessiva ampiezza delle misure limitative per cui è causa (punto 71 osservazioni), sia sulla possibilità di un approfondimento nell’ambito del procedimento pregiudiziale delle questioni afferenti alla sussistenza di un criterio di differenziazione e proporzionato idoneo a giustificare la distinzione tra la telefonia fissa e quella mobile (punto 75 delle osservazioni): trattasi, dunque, di profili che escludono una certa soluzione dei quesiti pregiudiziali e che, comunque, implicano una corretta interpretazione dei pertinenti parametri unionali, per come delineati nell’ordinanza di rinvio, in relazione ai quali occorre acquisire il pronunciamento della Corte di Giustizia.
53. A fronte di prassi applicative differenziate in ambito nazionale, in assenza di precedenti giurisprudenziali sui punti di diritto sollevati da questo Consiglio con l’ordinanza di rinvio e di fronte ad una posizione della Commissione favorevole anche ad alcuni approfondimenti da svolgere nell’ambito del procedimento pregiudiziale, non potrebbe neppure escludersi che la Corte di Giustizia ritenga di valorizzare la direttiva europea n. 1972 del 2018 (ratione temporis inapplicabile nel caso di specie) quale strumento interpretativo, nella ricostruzione della portata precettiva del quadro normativo armonizzato espresso dalle direttive 2002/19/CE, 2002/20/CE, 2002/21/CE e 2002/22/CE (e, in particolare, dagli artt. 8, par. 2 e par. 4, Direttiva 2002/21/CE, come modificata dalla Direttiva 2009/140/CE, dall’art. 3 Direttiva 2002/20/CE, come modificata dalla Direttiva 2009/140/CE, e dagli artt. 20, 21 e 22 Direttiva 2002/22/CE, come modificata dalla Direttiva 2009/136/CE).
54. In particolare, la previsione di strumenti indipendenti di confronto ex art. 103 della direttiva n. 1972 del 2018 potrebbe essere apprezzata sia come ricognitiva di limiti al potere regolamentare già discendenti dal previgente quadro normativo armonizzato in materia di reti e comunicazioni elettroniche - suscettibile di esplicarsi nell’imposizione di strumenti di comparazione delle offerte, ma non anche nella regolamentazione della cadenza di rinnovo delle offerte e del periodo di fatturazione -, sia in termini innovativi, volti ad introdurre ulteriori limiti al potere di regolamentazione delle Autorità invero non emergenti dal precedente quadro regolatorio (e, dunque, non operanti in relazione alla controversia nazionale), che non sembrava peraltro potersi ritenere di completa armonizzazione in relazione agli aspetti relativi alla protezione dei consumatori (Corte di Giustizia, sentenza del 14 aprile 2016, in causa C – 397/14, Polkomtel sp. z o.o., punto 32) - perseguita dall’Agcom con le misure per cui è causa - e che, dunque, non pareva ostare ad una disciplina nazionale legittimante l’intervento di regolamentazione contestato nel giudizio nazionale.
55. Alla luce delle considerazioni svolte, tenuto conto delle precisazioni fornite dalla Corte di Giustizia con la sentenza del 6 ottobre 2021 cit., in applicazione dei criteri interpretativi ivi delineati, non possono escludersi “dubbi ragionevoli” (nel significato attribuito a tale locuzione nella medesima sentenza del 6 ottobre 2021, il solo a rilevare ai sensi dell’art. 267 TFUE) quanto all’interpretazione corretta delle disposizioni e dei principi unionali oggetto dei quesiti pregiudiziali formulati alle lettere b), c) e d) del punto 129 dell’ordinanza n. 5588 del 2020.
56 Per l’effetto, pure dovendosi interamente rinviare alle considerazioni svolte nell’ordinanza di rinvio per confermare il punto di vista di questo Consiglio di Stato sulla risposta da dare alle questioni pregiudiziali sub b), c) e d) di cui al punto 129 dell’ordinanza di rinvio (alla stregua di quanto previsto dal punto 18 delle “Raccomandazioni all’attenzione dei Giudici nazionali, relative alla presentazione di domande di pronuncia pregiudiziale”), non sussistono i presupposti per ritirare tali quesiti pregiudiziali, la cui rilevanza ai fini della soluzione della controversia nazionale deve essere quindi confermata.
57. Di conseguenza, questo Consiglio di Stato, valutata la sentenza del 6 ottobre 2021 in causa C- 561/19, provvede al ritiro del primo quesito e alla conferma del secondo, del terzo e del quarto quesito: ritirato il primo quesito, viene meno il vincolo di subordinazione posto in sede di rinvio pregiudiziale, emergendo un interesse ad ottenere un riscontro della Corte di Giustizia, in via principale, sui rimanenti quesiti sub lett. b), c) e d) di cui al punto 129 dell’ordinanza n. 5588 del 2020.
58. Stante la necessità di ottenere un pronunciamento del giudice sovranazionale su alcune delle questioni pregiudiziali sollevate da questo Consiglio di Stato, il processo nazionale deve rimanere sospeso ai sensi di quanto indicato in dispositivo.  
P.Q.M.
Il Consiglio di Stato in sede giurisdizionale (Sezione Sesta), non definitivamente pronunciando sugli appelli come in epigrafe proposti, in parziale modifica dell’ordinanza n. 5588 del 24 settembre 2020, così provvede:
- ritira il primo quesito pregiudiziale di cui alla lettera a), punto 129 dell’ordinanza n. 5588 del 24 settembre 2020;
- conferma i quesiti pregiudiziali di cui alle lettere b), c) e d), punto 129 dell’ordinanza n. 5588 del 24 settembre 2020, su cui pertanto si chiede il pronunciamento della Corte di Giustizia dell’Unione Europea;
- conferma la sospensione del processo nelle more della pronuncia della Corte di Giustizia dell’Unione Europea;
- ordina alla Segreteria della Sezione di trasmettere alla medesima Corte e alle parti del giudizio copia conforme all’originale della presente ordinanza. 
Così deciso in Roma nella camera di consiglio del giorno 18 novembre 2021 con l'intervento dei magistrati:


Giancarlo Montedoro,	Presidente
Luigi Massimiliano Tarantino,	Consigliere
Alessandro Maggio,	Consigliere
Davide Ponte,	Consigliere
Francesco De Luca,	Consigliere, Estensore

Giancarlo Montedoro,	Presidente
Luigi Massimiliano Tarantino,	Consigliere
Alessandro Maggio,	Consigliere
Davide Ponte,	Consigliere
Francesco De Luca,	Consigliere, Estensore



IL SEGRETARIO
","Processo amministrativo – Rinvio pregiudiziale alla Corte di Giustizia UE – Obbligo del giudice di appello – Quando sussiste.
 
​​​​​​​            Soltanto qualora il giudice nazionale concluda per l’assenza di elementi atti a far sorgere un dubbio ragionevole quanto all’interpretazione corretta del diritto dell’Unione, esso potrà astenersi dal sottoporre alla Corte una questione di interpretazione del diritto dell’Unione e risolverla sotto la propria responsabilità, dovendo l’art. 267 TFUE deve essere interpretato nel senso che un giudice nazionale avverso le cui decisioni non possa proporsi ricorso giurisdizionale di diritto interno deve adempiere il proprio obbligo di sottoporre alla Corte una questione relativa all’interpretazione del diritto dell’Unione sollevata dinanzi ad esso, a meno che constati che tale questione non è rilevante o che la disposizione di diritto dell’Unione di cui trattasi è già stata oggetto d’interpretazione da parte della Corte o che la corretta interpretazione del diritto dell’Unione s’impone con tale evidenza da non lasciare adito a ragionevoli dubbi (1).
 
(1) Ha chiarito la Sezione che con la sentenza del 6 ottobre 2021 nella causa C – 561/19 la Corte di Giustizia, pronunciando a definizione di una distinta causa pregiudiziale, ha precisato le condizioni che devono sussistere perché, ai sensi dell’art. 267 TFUE, il giudice nazionale di ultima istanza possa risolvere la controversia interna senza investire la Corte di Giustizia della soluzione di quesiti pregiudiziali relativi alla corretta interpretazione del diritto unionale.
In particolare, secondo quanto rilevato dalla Corte, il giudice nazionale avverso le cui decisioni non possa proporsi ricorso giurisdizionale di diritto interno, quando è chiamato a pronunciarsi su una questione d’interpretazione del diritto dell’Unione, può essere esonerato dall’obbligo di rinvio ai sensi dell’articolo 267, terzo comma, TFUE solo quando abbia constatato che la questione sollevata non è rilevante, o che la disposizione del diritto dell’Unione di cui trattasi è già stata oggetto d’interpretazione da parte della Corte, oppure che la corretta interpretazione del diritto dell’Unione si impone con tale evidenza da non lasciar adito a ragionevoli dubbi (punto 33 sentenza cit.).
In primo luogo, la questione pregiudiziale afferente alla corretta interpretazione del diritto unionale deve ritenersi irrilevante nel caso in cui la sua soluzione, qualunque essa sia, non possa in alcun modo influire sull’esito della controversia (punto 34 sentenza cit.).
In secondo luogo, la questione pregiudiziale può ritenersi già oggetto di interpretazione da parte della Corte qualora sia materialmente identica ad altra questione, sollevata in relazione ad analoga fattispecie, che sia già stata decisa in via pregiudiziale o nell’ambito del medesimo procedimento nazionale ovvero qualora una giurisprudenza consolidata della Corte risolva il punto di diritto di cui trattasi, quale che sia la natura dei procedimenti che hanno dato luogo a tale giurisprudenza, anche in mancanza di una stretta identità delle questioni controverse (punto 36 sentenza cit.); trattasi di circostanze idonee ad escludere l’obbligo di rinvio pregiudiziale, ma tali da non impedire al giudice nazionale di esercitare comunque la facoltà di adire la Corte qualora ritenuto opportuno.
In terzo luogo, l’interpretazione corretta del diritto dell’Unione si impone con tale evidenza da non lasciar adito a ragionevoli dubbi qualora il giudice nazionale maturi il convincimento che la stessa evidenza si imporrebbe altresì ai giudici di ultima istanza degli altri Stati membri e alla Corte (punto 40 sentenza cit.).
Avuto riguardo a tale ultima condizione (di esonero dall’obbligo di rinvio pregiudiziale ex art. 267 TFUE), la Corte di Giustizia ha precisato che il giudice nazionale:
- deve svolgere le proprie valutazioni in funzione delle caratteristiche proprie del diritto dell’Unione, delle particolari difficoltà che la sua interpretazione presenta e del rischio di divergenze giurisprudenziali in seno all’Unione;
- deve tenero conto del fatto che le disposizioni del diritto dell’Unione sono redatte in diverse lingue e che le varie versioni linguistiche fanno fede nella stessa misura, con la conseguenza che una delle versioni linguistiche di una disposizione del diritto dell’Unione non potrebbe essere l’unico elemento a sostegno dell’interpretazione della disposizione medesima, né potrebbe attribuirsi ad essa un carattere prioritario rispetto alle altre versioni linguistiche, dovendo le norme dell’Unione essere interpretate ed applicate in modo uniforme, alla luce delle versioni vigenti in tutte le lingue dell’Unione;
- deve tenere conto della circostanza per cui il diritto dell’Unione impiega una terminologia che gli è propria e nozioni autonome che non presentano necessariamente lo stesso contenuto delle nozioni equivalenti che possono esistere nei diritti nazionali;
- deve pure considerare che ciascuna disposizione unionale deve essere collocata nel suo contesto e interpretata alla luce dell’insieme delle disposizioni di tale diritto, delle sue finalità e dello stadio della sua evoluzione al momento in cui va data applicazione alla disposizione in parola.
La Corte di Giustizia, per quanto di più interesse ai fini della causa nazionale ha, inoltre, evidenziato che:
- il giudice nazionale non può essere tenuto ad effettuare un esame di ciascuna delle versioni linguistiche della disposizione dell’Unione di cui trattasi, dovendo prendere in considerazione le divergenze tra le versioni linguistiche della disposizione esaminata di cui sia a conoscenza, segnatamente quando tali divergenze sono dedotte dalle parti e risultano comprovate;
- non può essere sufficiente per considerare che sussista un dubbio ragionevole quanto all’interpretazione corretta del diritto unionale la mera possibilità di effettuare una o diverse altre letture di una disposizione sovranazionale, nei limiti in cui nessuna di queste altre letture appaia sufficientemente plausibile al giudice nazionale interessato, segnatamente alla luce del contesto e della finalità di detta disposizione, nonché del sistema normativo in cui essa si inserisce;
- quando l’esistenza di orientamenti giurisprudenziali divergenti – in seno agli organi giurisdizionali di un medesimo Stato membro o tra organi giurisdizionali di Stati membri diversi – relativi all’interpretazione di una disposizione del diritto dell’Unione applicabile alla controversia di cui al procedimento principale è portata a conoscenza del giudice nazionale di ultima istanza, esso deve prestare particolare attenzione nella sua valutazione riguardo a un’eventuale assenza di ragionevole dubbio quanto all’interpretazione corretta della disposizione dell’Unione di cui trattasi e tenere conto, segnatamente, dell’obiettivo perseguito dalla procedura pregiudiziale che è quello di assicurare l’unità di interpretazione del diritto dell’Unione.
In applicazione di tali criteri interpretativi, soltanto qualora il giudice nazionale concluda per l’assenza di elementi atti a far sorgere un dubbio ragionevole quanto all’interpretazione corretta del diritto dell’Unione, esso potrà astenersi dal sottoporre alla Corte una questione di interpretazione del diritto dell’Unione e risolverla sotto la propria responsabilità.
La Corte di Giustizia ha, in conclusione, chiarito che l’articolo 267 TFUE deve essere interpretato nel senso che un giudice nazionale avverso le cui decisioni non possa proporsi ricorso giurisdizionale di diritto interno deve adempiere il proprio obbligo di sottoporre alla Corte una questione relativa all’interpretazione del diritto dell’Unione sollevata dinanzi ad esso, a meno che constati che tale questione non è rilevante o che la disposizione di diritto dell’Unione di cui trattasi è già stata oggetto d’interpretazione da parte della Corte o che la corretta interpretazione del diritto dell’Unione s’impone con tale evidenza da non lasciare adito a ragionevoli dubbi. La configurabilità di siffatta eventualità deve essere valutata in funzione delle caratteristiche proprie del diritto dell’Unione, delle particolari difficoltà che la sua interpretazione presenta e del rischio di divergenze giurisprudenziali in seno all’Unione. Tale giudice non può essere esonerato da detto obbligo per il solo motivo che ha già adito la Corte in via pregiudiziale nell’ambito del medesimo procedimento nazionale. Tuttavia, esso può astenersi dal sottoporre una questione pregiudiziale alla Corte per motivi d’irricevibilità inerenti al procedimento dinanzi a detto giudice, fatto salvo il rispetto dei principi di equivalenza e di effettività.",Processo amministrativo
https://www.giustizia-amministrativa.it/web/guest/-/rinvio-della-trattazione-della-causa-nel-periodo-di-emergenza-sanitaria-epidemiologica-da-covid-19-chiesto-da-avvocato-genitore-di-figli-minori,"
Rinvio della trattazione della causa nel periodo di emergenza sanitaria epidemiologica da Covid-19 chiesto da avvocato genitore di figli minori
","N. 00050/2020 REG.PROV.PRES.
N. 00070/2020
                REG.RIC.


REPUBBLICA ITALIANA
Tribunale Amministrativo Regionale per la  Lombardia
sezione staccata di Brescia (Sezione Prima)
Il Presidente
ha pronunciato il presente

DECRETO

DECRETO
Nel giudizio introdotto con il ricorso numero di registro generale 70 del 2020, proposto da -OMISSIS-, rappresentato e difeso dall'avvocato Roberto Pederzoli, con domicilio digitale come da PEC da Registri di Giustizia; 

contro
la Questura di Bergamo, in persona del legale rappresentante pro tempore, assistito e difeso dall'Avvocatura Distrettuale dello Stato di Brescia, domiciliataria ex lege; 

per l'annullamento
del provvedimento assunto in data 26.09.2019 dal Questore di Bergamo e notificato in data 30.10.2019 (doc. 1) con cui si è decretato il provvedimento di archiviazione dell’istanza presentata dall’interessato per l’ottenimento del rinnovo del permesso di soggiorno per lavoro subordinato, dell’ultimo permesso di soggiorno valido rilasciato dalla Questura di Milano per lavoro autonomo n. I10264652, scaduto in data 16.12.2017 (doc. 2).

Visti il ricorso e i relativi allegati;
visto il decreto con cui è stata fissata per il 4 marzo 2020 l’udienza di discussione dell’istanza cautelare proposta, 
Vista l’istanza depositata quest’oggi dal difensore di parte ricorrente, del seguente letterale tenore: «ISTANZA DI RINVIO UDIENZA DI DISCUSSIONE Io sottoscritto Avv. Roberto Pederzoli del Foro di Reggio Emilia, in qualità di procuratore di -OMISSIS-…viste le ordinanze Ministeriali d'intesa con i Presidenti delle Regioni (sia Lombardia che Emilia Romagna) tra le quali “costituisce legittimo impedimento la mancata comparizione del genitore avvocato, volta alla tutela dei minori”, visto che il sottoscritto ha due figlie di età minore (-OMISSIS- -OMISSIS-); CHIEDO che la S.V. Voglia disporre un breve RINVIO udienza per la discussione del ricorso»;
Considerato che il D.P.C.M. 1 marzo 2020, che da oggi 2 marzo regola la materia, recante “Ulteriori disposizioni attuative del decreto-legge 23 febbraio 2020, n. 6, recante misure urgenti in materia di contenimento e gestione dell’emergenza epidemiologica da COVID-19” non sembra contenere disposizioni del tenore citato dal difensore, né altre consimili;
che, altresì, né l’ordinanza 21 febbraio 2020, né l’ordinanza 23 febbraio 2020, assunte dal Ministero della Salute, d’intesa con il presidente della Regione Lombardia, peraltro entrambe scadute, sembrano contenere simili prescrizioni, mentre è totalmente irrilevante quanto disposto per il territorio della Regione Emilia Romagna;
che l’istanza, per il suo contenuto, non può pertanto allo stato che essere respinta;
che va per completezza aggiunto come il presidente della Sezione staccata di Brescia del T.A.R. Lombardia, nel suo decreto 24 febbraio 2020, ha tra l’altro ricordato come “quanto alla camera di consiglio fissata per l’emanazione delle misure cautelari collegiali, a’ sensi dell’art. 55, VII comma, i difensori sono sentiti solo se ne facciano richiesta; egualmente, il ricorso chiamato all’udienza pubblica è assegnato a sentenza pur se i difensori non compaiano; né tali assenze possono interferire sull’esito della controversia. Così, con riguardo alla presente situazione, sempre per ridurre i rischi di contaminazione, si deve suggerire ai difensori d’intervenire personalmente all’udienza, pubblica o camerale, solo se ritengano particolarmente rilevante l’integrazione orale delle difese scritte. È comunque preferibile che essi – possibilmente con atto congiunto, trasmesso alla Segreteria della Sezione staccata - segnalino preventivamente, sia al Collegio, sia alle controparti, se parteciperanno o meno all’udienza e, quanto alle cause trattate in fase cautelare, anche se fanno istanza o se motivatamente si oppongono alla decisione delle stesse con sentenza semplificata, fermo che la decisione se definire la controversia con una pronuncia in forma semplificata appartiene esclusivamente alla competenza del Collegio”;

P.Q.M.
Rigetta, allo stato, l’istanza di rinvio.
Il presente decreto sarà eseguito dall'Amministrazione ed è depositato presso la Segreteria del Tribunale che provvederà a darne comunicazione alle parti.
Ritenuto che sussistano i presupposti di cui all’articolo 52, commi 1, 2 e 5, del decreto legislativo 30 giugno 2003, n. 196, e dell’articolo 6, paragrafo 1, lettera f), del Regolamento (UE) 2016/679 del Parlamento europeo e del Consiglio del 27 aprile 2016, manda alla Segreteria di procedere, in caso di riproduzione in qualsiasi forma, all’oscuramento delle generalità del ricorrente, del difensore e delle figlie minori citate nel presente decreto.
Così deciso in Venezia, addì 2 marzo 2020.





IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Processo amministrativo – Covid-19 - Rinvio della trattazione della causa - Tar Brescia – Avvocato genitore di figli minori – Esclusione.
 
          Deve essere respinta l’istanza - presentata al Tar Brescia nel periodo di emergenza sanitaria epidemiologica da Covid-19, da un avvocato genitore di figli minori - di rinvio dell’udienza di discussione della causa motivata dall’avvocato con richiamo alle ordinanze Ministeriali assunte d'intesa con i Presidenti delle Regioni sia Lombardia che Emilia Romagna, secondo cui “costituisce legittimo impedimento la mancata comparizione del genitore avvocato, volta alla tutela dei minori”,  non rinvenendosi – con riferimento alle disposizioni vigenti sino alla data del 2 marzo 2020 – né nell’ordinanza 21 febbraio 2020, né nell’ordinanza 23 febbraio 2020, assunte dal Ministero della Salute  d’intesa con il Presidente della Regione Lombardia né, infine, nel d.P.C.M. 1 marzo 2020, vigente ratione temporis, disposizioni del tenore citato dal difensore, né altre consimili (1).
 
(1) Ha aggiunto il decreto che presidente del Tar Brescia, nel suo decreto 24 febbraio 2020, ha tra l’altro ricordato come “quanto alla camera di consiglio fissata per l’emanazione delle misure cautelari collegiali, ai sensi dell’art. 55, comma 7, c.p.a. i difensori sono sentiti solo se ne facciano richiesta; egualmente, il ricorso chiamato all’udienza pubblica è assegnato a sentenza pur se i difensori non compaiano; né tali assenze possono interferire sull’esito della controversia. Così, con riguardo alla presente situazione, sempre per ridurre i rischi di contaminazione, si deve suggerire ai difensori d’intervenire personalmente all’udienza, pubblica o camerale, solo se ritengano particolarmente rilevante l’integrazione orale delle difese scritte. È comunque preferibile che essi – possibilmente con atto congiunto, trasmesso alla Segreteria della Sezione staccata - segnalino preventivamente, sia al Collegio, sia alle controparti, se parteciperanno o meno all’udienza e, quanto alle cause trattate in fase cautelare, anche se fanno istanza o se motivatamente si oppongono alla decisione delle stesse con sentenza semplificata, fermo che la decisione se definire la controversia con una pronuncia in forma semplificata appartiene esclusivamente alla competenza del Collegio”.",Processo amministrativo
https://www.giustizia-amministrativa.it/web/guest/-/occupazione-suolo-pubblico-nel-periodo-di-emergenza-covid-19-per-somministrazione-alimenti-e-bevande,"
Occupazione suolo pubblico nel periodo di emergenza Covid-19 per somministrazione alimenti e bevande
","N. 05175/2020 REG.PROV.CAU.
N. 06999/2020
                REG.RIC.


REPUBBLICA ITALIANA
Consiglio di Stato
in sede giurisdizionale (Sezione Quinta)
Il Presidente
ha pronunciato il presente

DECRETO

DECRETO
sul ricorso numero di registro generale 6999 del 2020, proposto da Stella S.r.l., in persona del legale rappresentante pro tempore, rappresentata e difesa dagli avvocati Franco Carlini e Andrea Ippoliti, con domicilio digitale come da PEC da Registri di Giustizia; 

contro
Roma Capitale, non costituita in giudizio; 

per la riforma
dell' ordinanza cautelare del Tribunale Amministrativo Regionale per il Lazio, Sezione Seconda, n. 05559/2020, resa tra le parti; 

Visti il ricorso in appello e i relativi allegati;
Vista l'istanza di misure cautelari monocratiche proposta dalla ricorrente, ai sensi degli artt. 56, 62, co. 2 e 98, co. 2, cod. proc. amm.; 
Considerato che, indipendentemente da ogni considerazione sul fumus e sul periculum in mora (che appartiene al proprium della tutela cautelare collegiale), le argomentazioni poste a sostegno dell’istanza di misure cautelari monocratiche appaiono integrare prima facie i presupposti della estrema gravità ed urgenza che non consente neppure la dilazione fino alla data della camera di consiglio;

P.Q.M.
Accoglie l’istanza di misure cautelare monocratiche e per l'effetto sospende provvisoriamente l’esecutività del provvedimento impugnato in primo grado.
Fissa, per la discussione, la camera di consiglio dell’8 ottobre 2020.
Il presente decreto sarà eseguito dall'Amministrazione ed è depositato presso la Segreteria della Sezione che provvederà a darne comunicazione alle parti.
Così deciso in Roma il giorno 9 settembre 2020.





IL SEGRETARIO
","Covid-19 – Lazio – Roma Capitale – Occupazione suolo pubblico nel periodo di emergenza Covid-19 – Istanza - Declaratoria di inammissibilità – Ordinanza Tar Lazio che respinge l’istanza cautelare - Va sospesa 
 
              Deve essere sospesa in via monocratica l’ordinanza del Tar Lazio che ha respinto l’istanza di sospensione cautelare del provvedimento di Roma Capitale che aveva dichiarato l’inammissibilità della domanda, presentata dall’esercente un locale di somministrazione di alimenti e bevande, di ""occupazione suolo pubblico emergenza Covid/19” perché insiste sulla parte carrabile di viabilità principale e ordinata la rimozione dell’occupazione stessa entro sette giorni, e ciò sul rilievo che, indipendentemente da ogni considerazione sul fumus e sul periculum in mora (che appartiene al proprium della tutela cautelare collegiale), le argomentazioni poste a sostegno dell’istanza di misure cautelari monocratiche appaiono integrare prima facie i presupposti della estrema gravità ed urgenza che non consente neppure la dilazione fino alla data della camera di consiglio (1).
 
L’ordinanza sospesa è della sez. II ter del Tar Lazio n. 5559 dell’8 settembre 2020.",Covid-19
https://www.giustizia-amministrativa.it/web/guest/-/alla-corte-costituzionale-la-legge-regionale-del-lazio-che-prevede-per-personale-sanitario-dedicato-ai-servizi-alla-persona-un-rapporto-di-lavoro-rego,"
Alla Corte costituzionale la legge regionale del Lazio che prevede per personale sanitario dedicato ai servizi alla persona un rapporto di lavoro regolato da CCNL sottoscritto dalle associazioni maggiormente rappresentative nel settore sanitario
","N. 01574/2021 REG.PROV.COLL.
N. 03530/2020
            REG.RIC.           


REPUBBLICA ITALIANA
Il Consiglio di Stato
in sede giurisdizionale (Sezione Terza)
ha pronunciato la presente

ORDINANZA

ORDINANZA
sul ricorso numero di registro generale 3530 del 2020, proposto da 
Aurelia '80 S.p.A., Villa Von Siebenthal S.r.l. e  Casa di Cura Città di Roma Gestita Dalla Soc.Città di Roma S.p.A., in persona dei rispettivi legali rappresentanti pro tempore, rappresentati e difesi dall'Avvocato Fabio Elefante, con domicilio digitale come da PEC indicata in atti; 
contro
Regione Lazio, in persona del Presidente pro tempore, rappresentata e difesa dall'Avvocato Elena Prezioso, con domicilio digitale come da PEC indicata in atti e domicilio fisico presso l’Ufficio legale della Regione, in Roma, via M. Colonna 27; Commissario ad acta Sanità per la Regione Lazio e Presidenza del Consiglio dei Ministri, in persona del Presidente del consiglio dei Ministri pro tempore, rappresentati e difesi dall'Avvocatura Generale dello Stato, domiciliataria ex lege in Roma, via dei Portoghesi, 12; 

nei confronti
Policlinico Umberto I non costituito in giudizio; 

per la riforma
della sentenza del Tribunale Amministrativo Regionale per il Lazio (Sezione Terza) n. 3514/2020, resa tra le parti, concernente la Circolare della Regione Lazio del 1° ottobre 2019, recante “Disposizioni relative alla progressiva attuazione dell’art 9, co. 1, l.r. Lazio n. 13/2019”;

Visti il ricorso in appello e i relativi allegati;
Visti gli artt. 25 del d.l. n. 137/2020 e 4 del d.l. n. 28/2020, convertito con modificazioni dalla l. n. 70/2020, quanto allo svolgimento con modalità telematica delle udienze pubbliche e delle camere di consiglio del Consiglio di Stato nel periodo 9 novembre 2020 - 31 gennaio 2021;
Visti gli atti di costituzione in giudizio della Regione Lazio, del Commissario ad acta Sanità per la Regione Lazio e della Presidenza del Consiglio dei Ministri;
Visti tutti gli atti della causa;
Relatore nell'udienza pubblica con modalità da remoto del giorno 28 gennaio 2021 il Cons. Solveig Cogliani e dati per presenti gli Avvocati delle parti, come da dichiarazione di passaggio in decisione;

I – La presente controversia riguarda i nuovi requisiti organizzativi previsti per le strutture sanitarie private accreditate col Servizio sanitario regionale con riferimento ai rapporti di lavoro, dalla Circolare avente ad oggetto “Disposizioni relative alla progressiva attuazione dell’articolo 9 comma 1 della Legge 28 dicembre 2018, n. 13” in attuazione della indicata disposizione legislativa regionale.
II - Deve premettersi che la prescrizione da parte della Regione Lazio ai soggetti privati accreditati con il SSR di assumere figure professionali sanitarie a vario titolo (e misura) coinvolti nell’erogazione delle prestazioni a carico del SSR stesso, avvenuta con i decreti del Commissario ad acta n. 376/2016 e n. 422/2017 aveva già formato oggetto di contenzioso.
Il decreto del Commissario ad Acta 11 novembre 2016, n. 376 prevedeva quale ulteriore requisito di qualificazione necessario ai sensi dell’articolo 13, comma 2, lettera b) della l. reg. n.  4/2003 per il rilascio dell’accreditamento alle strutture sociosanitarie residenziali sia assistenziali sia riabilitative che il personale avente qualifica di infermiere, educatore professionale, fisioterapista, tecnico sanitario e operatore sociosanitario o figura equivalente o dedicata ai servizi alla persona avesse, con il soggetto gestore della struttura, un rapporto di lavoro di dipendenza regolato dal CCNL sottoscritto dalle associazioni sindacali dei datori di lavoro e dei lavoratori comparativamente più rappresentative nel settore sanitario.
Anche allo scopo di individuare criteri e modalità uniformi per l’applicazione della disciplina anche alle strutture ospedaliere, il decreto del Commissario ad Acta n.422 del 5 ottobre 2017 n. 422 differiva  al 1° ottobre 2017 il termine di attuazione delle disposizioni di cui al d.C.A. n. 376/2016, individuando le categorie di persone interessate al personale dedicato all’assistenza infermieristica, al personale tecnico sanitario, al personale della riabilitazione, all’operatore sociosanitario (O.S.S.) e all’operatore tecnico dell’assistenza (O.T.A.) e fissando la percentuale minima non inferiore all’80% dell’organico in carico al tempo, purché comunque rispondente ai requisiti minimi autorizzativi e agli ulteriori di accreditamento richiesti, con facoltà di utilizzo di altre forme contrattuali consentite dall’ordinamento italiano per la restante parte (20%).
Invece, le strutture private già autorizzate e accreditate, non ancora in regola con le vigenti disposizioni alla data di entrata in vigore del provvedimento, avrebbero dovuto adeguarsi alle disposizioni entro una diversa tempistica.
Quel giudizio si concludeva con la sentenza del T.A.R. Lazio - Roma, n. 7094/18, che giudicava illegittimi i provvedimenti adottati in questo senso dalla Regione. Tale sentenza era altresì confermata da questa Sezione, con pronuncia, n. 3303/19. 
In quella sede, questo Consiglio, con riferimento alla l. reg. emanata nelle more del giudizio, rilevata la non applicabilità retroattiva, ne evidenziava l’irrilevanza per la causa allora pendente. 
Nel merito, la sentenza n. 3303/19 riteneva non rilevante la questione di costituzionalità sin da allora proposta, poiché escludeva l’effetto retroattivo della disposizione reginale, sicché non costituiva fonte idonea a legittimare gli atti allora impugnati.
Inoltre, la Sezione stabiliva che “Ai sensi dell’art. 8-sexies, del d.lgs. 502/1992, comma 5, le tariffe massime da corrispondere alle strutture accreditate sono determinate “in base ai costi standard di produzione costi standard di costi generali, calcolati su un campione rappresentativo di strutture accreditate, preventivamente selezionate secondo criteri di efficienza, appropriatezza e qualità di assistenza”.
Il Consiglio di Stato poi chiariva che l’intervento della Regione sui costi del personale della struttura accreditata “sconta una inversione del nesso eziologico. Come già sottolineato dalla Sezione (nelle sentenze sopra citate), “ciò darebbe luogo ad un rapporto capovolto in cui la rilevazione dei costi medi dei fattori produttivi (parametro utile per la determinazione della remunerazione massima) genera, nel silenzio della legge, l’obbligo di tutte le strutture di conformarsi pro-futuro alla rilevazione medesima.


Viceversa, sono le tariffe che devono riflettere la reale struttura dei costi medi dei fattori di produzione del servizio garantendo un’adeguata remunerazione, e quindi non è corretto intervenire sui costi di produzione, imponendo oneri estranei alle scelte organizzative degli operatori, per giustificare il mantenimento delle tariffe esistenti.


Se la possibilità di organizzare il servizio mediante l’utilizzo di un numero prevalente di rapporti di collaborazione, o comunque diversi dal lavoro subordinato, determina, attraverso la riduzione dei costi, un’eccedenza delle tariffe vigenti (in quanto elaborate sulla base dei c.c.n.l. che riguardano i rapporti di lavoro subordinato) rispetto a quelle che risulterebbero giustificate, è sulle modalità di rilevazione dei costi, ai fini della determinazione delle tariffe e della loro entità, che occorre intervenire - eventualmente prevedendo un sistema più articolato e differenziato che tenga conto delle diverse opportunità organizzative disponibili per gli operatori, nonché, in ipotesi, delle modalità di svolgimento (residenziale, semiresidenziale, domiciliare) della prestazione - non già sui costi reali che l’imprenditore sostiene, secondo i propri criteri di efficienza per organizzare e gestire concretamente le proprie risorse lavorative (nel rispetto, ovviamente degli standard numerici e qualitativi imposti, in applicazione dell’art. 8-quater, comma 4, del d.lgs. 502/1992)”.

Aggiungeva che. “Peraltro, la correlazione tra rapporto subordinato (che, peraltro, potrebbe anche essere a tempo determinato) e qualità della prestazione sociosanitaria è un dato non dimostrato e certamente opinabile”.
Ed, inoltre, chiariva che il principio della continuità terapeutica non può tradursi, nemmeno nel pubblico, nella pretesa del paziente di avere a disposizione sempre il medesimo professionista.
III - Di seguito, il legislatore regionale ha inserito nella Legge di stabilità regionale 28 dicembre 2018, n. 13, l’art. 9 – recante “Disposizioni di salvaguardia dell’occupazione nelle strutture che erogano attività sanitarie e socio sanitarie. Definizione agevolata in materia di controlli esterni in ambito sanitario” che recita testualmente: “1. A tutela della qualità delle prestazioni erogate e del corretto rapporto tra costo del lavoro e quantificazione delle tariffe, il personale sanitario dedicato ai servizi alla persona, necessario a soddisfare gli standard organizzativi, dovrà avere con la struttura un rapporto di lavoro di dipendenza regolato dal Contratto collettivo nazionale di lavoro (CCNL) sottoscritto dalle associazioni maggiormente rappresentative nel settore sanitario”.
A seguito di tale disposizione, la Regione Lazio - Direzione Salute e Integrazione Socio Sanitaria Area Coordinamento Contenzioso - Affari legali e Generali (Registro Ufficiale U00775071 del 1 ottobre 2019) ha adottato, e comunicato a mezzo PEC in data 1 ottobre 2019 alle appellanti, la Circolare sopra specificata, oggetto di gravame, che così prevede:
“Disposizioni di attuazione”


1. Campo di applicazione.


1.1 La presente circolare, allo scopo di consentire l’attuazione progressiva di quanto stabilito dall’art. 9, comma 1 legge regionale n. 13/2018, disciplina:


a) i requisiti organizzativi ulteriori che le strutture sanitarie private accreditate col Servizio sanitario regionale devono possedere se contrattualizzate ai sensi dell’art. 8 quinquies del D. Lgs. 30 dicembre 1992, n. 502;


b) i casi di esclusione o rinvio;


c) le modalità e i termini di adeguamento;


2. Rapporto di lavoro del personale sanitario dedito ai servizi alla persona.


2.1 Le strutture sanitarie e/o sociosanitarie, di cui all’art. 4, comma 1, della legge regionale n. 3 marzo 2003, n. 4, ad eccezione di quelle escluse ai sensi del punto 2.4, accreditate e contrattualizzate (ex art. 8 quinquies D. Lgs. 502/1992) con il Servizio Sanitario regionale che, in conformità ai requisiti organizzativi previsti dal provvedimento di cui all’art. 5, comma 1, lettera a) della stessa legge, esercitano attività sanitaria avvalendosi di personale sanitario dedicato ai servizi alla persona, sono tenute a stipulare nei termini di cui al comma successivo, un contratto di lavoro di dipendenza regolato dal CCNL sottoscritto dalle associazioni maggiormente rappresentative nel settore sanitario o comunque a garantire condizioni economiche e giuridiche di grado non inferiore.


2.2 In sede di prima applicazione dell’articolo 9, comma 1 della L.R. 13/2018, strutture sanitarie e sociosanitarie assumono il personale di cui al comma 1 a decorrere dal 1° dicembre 2019, in misura non inferiore all’80% dell’organico necessario ad assicurare il rispetto dei requisiti di cui all’art. 5, comma 1, lettera a) della stessa legge n. 4/2003, con facoltà di utilizzo di altre forme contrattuali consentite dall’ordinamento per la restante parte.


2.3 La percentuale di flessibilità dovrà essere ragionevolmente distribuita tra le figure professionali richieste dalla normativa ai fini dell’erogazione del servizio.


2.4 Le disposizioni di cui ai precedenti commi, in sede di prima attuazione, non si applicano all’attività sanitaria erogata sotto forma di assistenza domiciliare, alle strutture termali e alle strutture che erogano esclusivamente assistenza specialistica in regime ambulatoriale (paragrafi 3, 5, 6 e 7 dell’allegato C al DCA 8/2011 e s.m.i.), la cui disciplina viene demandata all’adozione di specifici atti.


2.5 Allo scopo di monitorare l’attuazione delle disposizioni normative e convenire su modalità e tempistica utili alla definitiva e completa applicazione dell’articolo 9 della legge n. 13/2018, presso l’Assessorato alla Salute della Regione Lazio è istituito un tavolo tecnico, cui partecipano le OO.SS. già firmatarie dell’accordo regionale e le associazioni datoriali, per il tramite di un rappresentante indicato con apposita comunicazione da inoltrare all’indirizzo di posta elettronica:


salute@regione.lazio.legalmail.it entro il 15 ottobre 2019.


3. Entrata in vigore e disposizioni transitorie.


3.1 La presente circolare entra in vigore il giorno successivo a quello della sua pubblicazione sul Bollettino Ufficiale della Regione Lazio.


3.2 Le strutture private già autorizzate, accreditate e contrattualizzate con il SSR, non in regola con le presenti disposizioni, sono tenute ad adeguarsi entro il 30 novembre 2019, prediligendo la stabilizzazione del personale già operante.


3.3 Le Aziende sanitarie locali competenti sono tenute al controllo e alle verifiche periodiche del rispetto della norma e delle presenti disposizioni, anche avvalendosi dei dati che le strutture sanitarie sono tenute a comunicare a SICO.”
Già prima delle richiamate  legge regionale e circolare era stato sottoscritto in data 21 marzo 2016 il protocollo d’Intesa tra AIOP- ARIS – CGIL – CISL – UIL Regionali Lazio – Regione Lazio che ha previsto al punto 7), rubricato “Regolamentazione del Lavoro”, quanto segue: “A tutela della qualità delle prestazioni erogate e del corretto rapporto tra costo del lavoro e quantificazione delle tariffe, le parti concordano che il personale del comparto necessario a soddisfare gli standard organizzativi dell’area residenziale (vd DCA 99 del 2012) assistenziale e riabilitativa, avente qualifica di: Infermiere, Educatore Professionale, Fisioterapista, Tecnico Sanitario e Operatore Socio sanitario o figura equivalente, o comunque dedicata ai servizi alla persona, dovrà avere con la struttura un rapporto di lavoro di dipendenza regolato dal CCNL sottoscritto dalle Associazioni Datoriali maggiormente rappresentative nel settore sanitario. La modifica dei requisiti organizzativi sarà recepita integrando i DCA di riferimento”.
Con successiva memoria di Giunta del 4 maggio 2016  avente ad oggetto le “Linee di indirizzo relative al protocollo d’intesa sulle residenze sanitarie assistenziali”, oltre a prendere atto, tra l’altro, del protocollo di intesa, veniva riconosciuto alle RSA un ruolo centrale all’interno della rete di servizi sociosanitari del territorio, per essere una risposta residenziale ad anziani non autosufficienti, necessitanti di una alta intensità di protezione, assicurando elevate esigenze di cura e provvedendo a formulare le opportune linee di indirizzo nel senso meglio riportato nel protocollo.
IV – La sentenza appellata, dopo aver riportato il passaggio della decisione richiamata in cui viene affermato che: “A tale esigenza sembra aver fatto fronte il legislatore regionale solo con il recente art. 9 delle legge 13/2018, tuttavia, come esposto, inapplicabile ratione temporis alla controversia” (cfr., ex multis, Cons. Stato, sez. III, 27 settembre 2019, n. 6474; ibidem, 22 maggio 2019, n. 3312; ibidem, 22 maggio 2019, n. 3303), concludeva ritenendo tale richiamo dirimente ai fini del decidere, e conseguentemente  non manifestatamente fondata la questione della legittimità costituzionale sollevata da parte avversa. E riteneva che sia individuabile   già nella legislazione statale la finalità “di garantire, più in generale, una più stabile occupazione nel mondo del lavoro. Finalità che la Regione Lazio, nel caso di specie, si è poi premurata di garantire ulteriormente in un settore (organizzazione sanitaria) anch’esso riservato, sempre in seconda battuta, alla sua sfera di competenza costituzionalmente garantita”.
In questa sede le appellanti hanno proposto un unico motivo di doglianza, articolato in diversi profili, che di seguito si riporta: violazione e falsa applicazione degli artt. 41 e 117 Cost.; invalidità derivata; sollevando la questione di costituzionalità dell’art. 9, l. r. Lazio n. 13/18 per violazione degli artt. 41 e 117 Cost. e per irragionevolezza e sviamento del potere legislativo.
Secondo la prospettazione delle appellanti, infatti, le disposizioni violerebbero gli artt. 41 e 117, secondo comma lett. l), Cost.. Le norme statali di cui ai d.lgs. n. 502/1992 e d.lgs. n. 81/2015) non legittimerebbero i provvedimenti impugnati, né la competenza regionale sarebbe riconducibile alla  tutela della salute (non essendo una tale disciplina riferibile né direttamente né indirettamente alle competenze regionali sulle strutture accreditate al SSN/SSR) e nemmeno essa costituirebbe una mera conseguenza di quanto disposto dall’art. 1 d.lgs. n. 81/2015, stante la espressa esclusione delle professioni organizzate in albi di cui all’art. 2 del medesimo decreto legislativo.
Affermano, peraltro, che il Consiglio di Stato avrebbe sostanzialmente già pronunziato a riguardo nella richiamata sentenza. Chiede, dunque, che sia sollevata la questione di legittimità costituzionale e conseguentemente, a seguito della sentenza della Corte costituzionale, si dichiari l’invalidità derivata del provvedimento impugnato in primo grado, in quanto divenuto privo di presupposto e copertura legislativa.
Le Amministrazioni si sono costituite per resistere. La Regione, con memoria, dal suo canto, sottolinea che il Consiglio di Stato ha annullato il precedente d.C.A., tuttavia affermando (cfr. ex multis n. 2374/19): “Gli interessi sanitari sono perseguiti dalla Legge attraverso l’imposizione di standard quantitativi e qualitativi, che costituiscono onere esigibile e ragionevole, concretamente dimensionabile attraverso l’intervento amministrativo regionale. La tipologia di rapporto di lavoro è invece prevalentemente legata al diverso ed eterogeneo tema della salvaguardia della stabilità occupazionale nel settore sanitario privato; interesse che pur in astratto meritorio e perseguibile, necessita di un’esplicita previsione normativa primaria, certamente non rinvenibile, ad oggi, nell’art. 8-quater, cit.”. Pertanto la questione ora sarebbe diversa a seguito dell’emanazione della legge regionale.
Afferma l’Amministrazione che, prive di pregio sarebbero la questione relativa alla violazione dell’art.41 Cost., nella parte in cui la norma regionale interferirebbe con la libertà ed autonomia imprenditoriale, sia quella concernente la violazione dell’art. 117 Cost. in quanto tale norma travalicherebbe la competenza esclusiva dello Stato, rientrando la disciplina del lavoro di materia dell’ordinamento civile. In via del tutto preliminare, ribadisce, quanto già esposto in primo grado, e cioè che la Presidenza del Consiglio dei Ministri ha impugnato ex art. 127 Cost. la norma in argomento solo rispetto al comma 2, e non anche rispetto al comma 1, che qui rileva, per il quale non sono stati ravvisati i termini per sollevare questione di costituzionalità.
Né potrebbe considerarsi meritevole di considerazione l’obiezione avversaria che reputa la norma regionale in contrasto con la competenza esclusiva dello Stato di cui all’art.117, lett. l) Cost. per essere in violazione con la norma parametro, rappresentata dall’art. 2, co. 2, lett. b d.lgs. n. 81/2015. Infatti, tale norma esenterebbe le sole professioni intellettuali dall’obbligo dell’assunzione con contratto di lavoro a tempo indeterminato.
Al riguardo si richiama quanto afferma il punto 5 della sentenza appellata, nella parte in cui ritiene che, al di là della richiesta all’iscrizione in albi professionali, non si sarebbe comunque al cospetto di “professioni intellettuali” in senso proprio. Richiamando non solo la pubblicazione ISTAT del 2013 ma anche la Nomenclatura ISTAT 2019 che prevede nel settore sanitario “la categoria delle “professioni intellettuali” (punto 2.4.), in cui rientrano soltanto i “Medici” (2.4.1.), da quella delle “Professioni tecniche nelle scienze della salute e della vita” (3.2.), in cui rientrerebbero per l’appunto sia le “Professioni sanitarie infermieristiche ed ostetriche” (3.2.1.1) sia le “Professioni sanitarie riabilitative” (3.2.1.2).”
Sarebbe, quindi, da escludersi la violazione delle competenza esclusiva statale per non essere la norma regionale né in sovrapposizione né in deroga dell’art. 2, co.2, lett. b del c.d. Jobs Act, andando a legiferare nel settore delle attività non intellettuali; neppure risulterebbe degna di nota l’asserita violazione dell’art.117, III comma, Cost., sotto il profilo dell’organizzazione sanitaria e della tutela del lavoro.
Quanto al primo profilo, rientrerebbero nella competenza regionale concorrente sia la materia della tutela della salute, ivi comprese le misure di carattere organizzativo nel settore della assistenza sanitaria, in linea con quanto espresso dalla Corte cost., 14 luglio 2017, n. 192, secondo cui “l’organizzazione sanitaria è componente fondamentale della tutela della salute”, sia le misure di politica attiva del lavoro, da intendersi come incentivo o comunque sostegno ad una più stabile occupazione in termini qualitativi e quantitativi. Pertanto, la previsione regionale, prima di carattere legislativo al fine di assicurare copertura legislativa, e poi di carattere attuativo, devono essere considerate misure incrementali in materia di “tutela del lavoro”, finalizzate a dare maggiore slancio e stabilità ai livelli occupazionali in ambito regionale.
Si tratterebbe, quindi, come evidenziato dal primo giudice, di una norma di completamento del settore in quanto disposizione di dettaglio “del principio fondamentale stabilito dall’art. 1, comma 1, del decreto legislativo n. 81 del 2015 (c.d. Jobs Act), a norma del quale “Il contratto di lavoro subordinato a tempo indeterminato costituisce la forma comune di rapporto di lavoro”. 
Inoltre, il cd. Jobs Act, quindi, non si atteggerebbe a norma statale finalizzata a disciplinare l’’ordinamento civile’, non incidendo sul contratto di lavoro subordinato, ma, piuttosto, in materia ‘tutela del lavoro’ che rientra nella materia di competenza concorrente regionale. 
L’interpretazione fornita primo giudice troverebbe, peraltro, la sua conferma nel richiamo al principio più volte affermato dalla Corte costituzionale (cfr. sentenza 13 luglio 2007, n. 268) in base al quale “le disposizioni dirette a regolare, favorendolo, l'incontro tra domanda ed offerta di lavoro attengono appunto alla tutela del lavoro (ex plurimis, sentenze n. 50, n. 219 e n. 384 del 2005)”.

Inconferente sarebbe il richiamo alla Sentenza n. 50/2005, in quanto relativa alla materia della formazione ed istruzione professionale.
Sia la norma regionale sia la circolare applicativa avrebbero l’obiettivo di assicurare che i concessionari di pubblico servizio applichino le stesse condizioni e, quindi, operino in condizioni di parità all’interno di un sistema di remunerazione a tariffa, nel quale l’importo corrisposto non incentivi, al ribasso, economie a danno di operatori e utenti.
Alla luce di quanto espresso, la questione di incostituzionalità sarebbe manifestamente infondata.
V – All’udienza con modalità da remoto del 28 gennaio 2021 la causa è stata trattenuta in decisione.
VI - Osserva il Collegio che questa Sezione si è già espressa specificamente sulla questione in esame con riferimento alla situazione di una disposizione che integri i requisiti per l’accreditamento oltre quanto stabilito dai d.lgs.  n. 81 del 2015 (c.d. Jobs Act) e n. 502/1992, con la più volte richiamata sentenza n. 3303/19, avente ad oggetto i decreti commissariali della Regione Lazio.
Ne discende che l’elemento di novità su cui si deve soffermare l’attenzione della Sezione è costituito, nella specie, dall’emanazione di una norma regionale, che secondo l’impostazione delle Amministrazioni appellate costituirebbe norma primaria in grado di giustificare e legittimare la successiva circolare attuativa, di contro secondo gli appellanti sarebbe posta al di fuori della competenza regionale, sì da violare la libertà di impresa sancita dalla Costituzione.
VII – Per quanto concerne la rilevanza della questione di legittimità proposta, pertanto, ritiene il Collegio  di potersi limitare ad osservare che la legittimità della norma regionale censurata costituisce il fondamento dell’affermata legittimità dei conseguenti atti attuativi, oggetto di gravame.
VIII - Deve preliminarmente, peraltro, rilevarsi che la natura attuativa e di atto lesivo della circolare in questione, come ritenuta dal primo giudice, che ha concluso per il ‘rigetto’ del ricorso proposto, senza dubbi sull’inammissibilità, non costituisce più questione oggetto di censura nel presente grado, in carenza di un appello incidentale proposto a riguardo dalle Amministrazioni appellate.
XI – Ancora, deve rilevarsi che la questione di legittimità costituzionale assume rilevanza nella specie  con riferimento alla disposizione con carattere ‘impositivo’, laddove la norma regionale prevede, come condizione di accreditamento integrativa delle disposizioni nazionali, che per gli enti privati “il personale sanitario dedicato ai servizi alla persona”  “dovrà avere con la struttura un rapporto di lavoro di dipendenza regolato dal Contratto collettivo nazionale di lavoro (CCNL) sottoscritto dalle associazioni maggiormente rappresentative nel settore sanitario”.

La questione di legittimità acquisisce rilevanza, dunque, per l’ampiezza della disposizione che non sembra ammettere deroghe o possibilità di motivazione di scelte imprenditoriali differenti.
L’uso dell’indicativo futuro nella scelta del legislatore regionale non sembra autorizzare, infatti, questo giudice, a darne una lettura differente, nel senso della possibilità di prevedere delle deroghe in forza di giustificate esigenze imprenditoriali degli operatori privati.
Costituisce, infatti, regola redazionale dei testi normativi l’opzione del modo verbale indicativo per esprimere un comando. Tale forma imperativa ha l'effetto di escludere che la norma tolleri comportamenti diversi da quello descritto.
Peraltro, va rilevato che siffatta previsione individua la fattispecie con caratteri del tutto peculiari rispetto a quanto oggetto di altre pronunzie di questo Consiglio nelle quali ha trovato esame la ragionevolezza di prescrizioni similari.
X - In merito alla non manifesta infondatezza valga quanto di seguito esposto.
XI – Ritiene il Collegio di dover, in primo luogo, far richiamo dei principi espressi già da questo Consiglio in occasione dell’espressione del parere sulle Linee guida ANAC in tema di clausole sociali (1747/2018).
Infatti, come in quel caso, anche nella presente questione si verte in tema di bilanciamento dei principi costituzionali.
Nel caso che occupa, come già detto, la Regione sostiene la legittimità della prescrizione, in quanto specificazione della tutela del lavoro e del diritto alla salute (la tutela occupazionale garantirebbe la qualità del servizio reso, in estrema sintesi), rispetto all quali si esplicherebbe legittimamente ai sensi dell’art. 117 comma 3 Cost. la potestà legislativa della Regione.
Ritiene, invece, parte appellante, la violazione degli artt. 41 e 117 Cost. con riguardo alla disciplina dell’ordinamento civile.
Effettivamente, deve condividere questo Collegio l’individuazione dei principi cui appare – anche sulla scorta del dato lettera - tesa la norma regionale; tuttavia, spettando al giudice anche la possibilità di  sollevare dubbi di costituzionalità d’ufficio, si rappresenta che la disposizione nel suo raffronto con le disposizioni nazionali e sovrannazionali, in relazione al bilanciamento dei diritti garantiti dalla Costituzione, appare generare perplessità anche con riferimento a profili ulteriori rispetto a quelli indicati dagli appellanti.
XII - Ancor prima del parere della Commissione speciale sopra menzionato, la giurisprudenza amministrativa nell’affrontare il tema del bilanciamento tra la tutela del lavoro e la tutela dell’iniziativa  privata si era espressa nei seguenti termini, con riferimento all’obbligo di riassorbimento dei lavoratori d parte dell’impresa aggiudicataria subentrante: “La c.d. clausola sociale deve essere interpretata conformemente ai principi nazionali e comunitari in materia di libertà di iniziativa imprenditoriale e di concorrenza, risultando altrimenti essa lesiva della concorrenza, scoraggiando la partecipazione alla gara e limitando ultroneamente la platea dei partecipanti, nonché atta a ledere la libertà d'impresa, riconosciuta e garantita dall'art. 41 Cost., che sta a fondamento dell'autogoverno dei fattori di produzione e dell'autonomia di gestione propria dell'archetipo del contratto di appalto, sicché tale clausola deve essere interpretata in modo da non limitare la libertà di iniziativa economica e, comunque, evitando di attribuirle un effetto automaticamente e rigidamente escludente; conseguentemente l'obbligo di riassorbimento dei lavoratori alle dipendenze dell'appaltatore uscente, nello stesso posto di lavoro e nel contesto dello stesso appalto, deve essere armonizzato e reso compatibile con l'organizzazione di impresa prescelta dall'imprenditore subentrante; i lavoratori, che non trovano spazio nell'organigramma dell'appaltatore subentrante e che non vengano ulteriormente impiegati dall'appaltatore uscente in altri settori, sono destinatari delle misure legislative in materia di ammortizzatori sociali; la clausola non comporta invece alcun obbligo per l'impresa aggiudicataria di un appalto pubblico di assumere a tempo indeterminato ed in forma automatica e generalizzata il personale già utilizzato dalla precedente impresa o società affidataria. L’obbligo di riassorbimento del personale impiegato dal precedente appaltatore va comunque armonizzato con l'organizzazione d'impresa prescelta dall'imprenditore subentrante, e ciò anche laddove tale obbligo sia previsto dalla contrattazione collettiva” (Cfr. Cons. Stato, Sez. IV n. 2433/2016; in terminis, Sez. III, n. 2078/2017; Sez. V n. 272/2018).
Il Consiglio di Stato ha ribadito tale orientamento anche nel parere n. 2703/2018, a mente del quale: “la clausola sociale è legittima nella misura in cui non implichi un indiscriminato e generalizzato dovere di assumere tutto il personale dell’impresa uscente ma permetta invece una ponderazione tra la necessità di personale per l’esecuzione del nuovo contratto e la libertà di scelta organizzativa e imprenditoriale del nuovo appaltatore; rientra nelle prerogative dell’imprenditore la scelta del contratto collettivo da applicare, fatta in ogni caso salva la coerenza con l’oggetto dell’attività affidata dalla stazione appaltante”.
Tali conclusioni appaiono significative, nel caso che occupa, per verificare gli spazi di intervento del legislatore  in generale con riferimento alla ‘compressione’ dell’iniziativa privata a favore dell’utilità sociale (rappresentata in generale nei profili di tutela occupazionale e, per il caso specifica, nei risvolti di tutela degli assistiti), ma anche ad introdurre l’ulteriore profilo attinente al dubbio di compressione che la portata della norma potrebbe avere in termini di concorrenza tra operatori privati e pubblici in ambito sanitario, poiché siffatta prescrizione appare indirizzata unicamente agli operatori privati ai fini dell’accreditamento e del convenzionamento con il SSR.
Sin d’ora non può che sottolinearsi che rileva – ai fini della non manifesta infondatezza della questione di legittimità costituzionale - la certezza che la competenza legislativa in materia di concorrenza appartenga allo Stato.
XIII - Da quanto esposto, si comprende come la tematica in argomento porti con sé non poche problematiche relative al bilanciamento di contrapposti interessi di rilievo costituzionale: la tutela del lavoro da un lato, la libertà d’iniziativa economica dall’altro, intrecciandosi inevitabilmente anche con la tutela della parità tra gli operatori sanitari. 
In tale contesto, è necessario partire col ricordare che l'art. 1 della Costituzione italiana esordisce con l’affermazione: «L’Italia è una repubblica democratica fondata sul lavoro», che non può che significare non solo che il lavoro determina la prosperità ed il benessere della vita, ma anche che da tale dichiarazione discendono vari diritti che numerosi articoli della medesima Carta costituzionale espongono. 
L'art. 41, di seguito, stabilisce la libertà dell'iniziativa economica privata sia pur condizionandola a che essa non si svolga in contrasto con l'utilità sociale o a danno della sicurezza, della libertà o della dignità umana. Esso aggiunge che «la legge determina i programmi e i controlli opportuni perché l'attività economica pubblica e privata possa essere indirizzata e coordinata a fini sociali». 
Deve ricordarsi ancora che la Carta dei diritti fondamentali dell’Unione europea (c.d. Carta di Nizza), differentemente dalla Convenzione europea dei diritti dell’uomo (di seguito: Convenzione EDU), contempla quali principi fondamentali la libertà d’impresa e la tutela dei consumatori. 
A seguito dell’approvazione del Trattato di Lisbona, avvenuta il 1° dicembre 2009, l’art. 6 del Trattato sull’Unione europea afferma che “L'Unione riconosce i diritti, le libertà e i principi sanciti nella Carta dei diritti fondamentali dell'Unione europea … che ha lo stesso valore giuridico dei Trattati”. 
Ritiene il Collegio che – nella questione oggetto di esame – non si ponga un problema di concorrenza tra operatori, stante la natura di mercato ‘regolato’ in cui ‘attività del privato è conseguenza della pianificazione pubblica e della sequenza autorizzazione-accreditamento-convenzione determinata dalle esigenze della distribuzione del servizio sanitario sul territorio nazionale e regionale; piuttosto, i principi già sopra evidenziati devono essere bilanciati alla luce del generale precetto dell’eguaglianza di cui all’art. 3 della Carta costituzionale e dei criteri dell’adeguatezza e della proporzionalità di derivazione comunitaria, quali regole generali valide anche per il  legislatore (cf. C. giust., 17.12.1970, in C-11/70, Internationale Handelsgesellschaft, in Racc., 1970, 1125 ss.; C. giust., 24.10.1973, in C-5/73, Balkan-Import-Export, in Racc., 1973, 1091 ss.; anche, Cons. di Stato, IV Sezione, 26 febbraio 2015, n. 964). 
Valga ricordare come con il Trattato di Maastricht del 1992 il principio di proporzionalità è stato, peraltro, inserito direttamente all’interno del Trattato, all’art. 3 B (divenuto poi l’art. 5 TCE), che si riferiva, tuttavia, alla sola attività delle istituzioni comunitarie. In seguito, con il Trattato di Amsterdam del 1997, al principio di proporzionalità è stato dedicato un apposito protocollo (ora Protocollo n. 2) - ripreso, con alcune modifiche, anche dal Trattato di Lisbona, entrato in vigore il 1 dicembre 2009 -  la cui prima disposizione ricalca, sostanzialmente, quella di cui all’art. 3 B, con l’aggiunta, però, della precisazione espressa che l’obbligo di rispetto del principio incombe a “ciascuna istituzione”. 
La tematica del rapporto di valore tra diritti fondamentali ed altre libertà ha subito anch’esso un’evoluzione significativa se si pensa che nei Trattati dell’Unione europea i principi del diritto comunitario sono in sostanza sullo stesso piano, determinando una necessaria impostazione di bilanciamento tra le varie libertà ed i diritti e, anzi la parola fondamentali è associata primariamente alle libertà in una diversa ottica, in cui si ritiene che funzione essenziale del mercato (e della libertà di impresa) sia la crescita della ricchezza ma anche la realizzazione e il conseguimento di diritti fondamentali. 
Vale ancora evidenziare che, nell’operazione di bilanciamento, l’orientamento della giurisprudenza costituzionale - nn. 348 e 349 del 2007 – subordina la validità delle norme interne al rispetto della Convenzione europea dei diritti dell’uomo, ed anche l’interpretazione di questa agli orientamenti della Corte di Strasburgo, ma nel senso di affermare un “ragionevole e proporzionato bilanciamento tra i diversi interessi, di rango costituzionale, implicati dalle scelte legislative, specialmente quando esse siano suscettibili di incidere sul godimento di diritti fondamentali”. 
Di contro, la Corte costituzionale ha anche affermato che in un sistema informato al principio della libertà dell’iniziativa economica, i limiti consentiti dovrebbero essere funzionali alla tutela dell’utilità sociale e della libertà, sicurezza e dignità umana (sentenza n. 267 del 2016). 
In tale contesto, dunque, si palesa la scelta ermeneutica di effettivo bilanciamento e di coerenza del sistema nella via indicata dallo stesso legislatore costituente, laddove indica il concetto di utilità sociale, intesa non solo quale insieme di “diritti sociali”, ma quale un novero di interessi della collettività considerata nel suo insieme.
In questo insieme, dunque, si confrontano la tutela dei lavoratori e la tutela dell’iniziativa economica, la tutela della salute in termini di qualità della prestazione e anche in termini di maggiore diffusione delle strutture, investimento in macchinari ed attrezzature, confronto competitivo tra operatori pubblici e privati, che concorrono alla luce della disciplina statale a comporre il complesso sistema nazionale sanitario.
Orbene, vale osservare che alla luce di quanto già rilevato da questa Sezione, con la misura prescelta dal legislatore regionale si espone a molteplici dubbi in ordine all’adeguatezza della stesa rispetto allo scopo dichiarato di tutela della salute, operando piuttosto – ad un’immediata lettura - un’inversione logica nella valutazione del mezzo rispetto al fine.
Per un verso, infatti, la natura dei contratti stipulati con il personale delle strutture sanitarie non appare essere in stretta connessione con la finalità di garanzia della qualità del servizio. Tale fine sembra piuttosto doversi connettere ad un’adeguata regolazione delle modalità del servizio quanto, ad esempio, alla continuità dello svolgimento del servizio medesimo o alla professionalità degli operatori. 
Ne discende che necessariamente le norme indirizzate alla tutela della salute non possono che avere come diretti destinatari i beneficiari del servizio sanitario.
A riguardo, deve ricordarsi che da ultimo, la Sezione, seppure con riferimento ad altro ambito, quale quello delle gare pubbliche e della clausole sociali, ha avuto modo di evidenziare che “la correlazione tra rapporto subordinato (che, peraltro, potrebbe essere anche a tempo determinato) e qualità della prestazione sociosanitaria è un dato non dimostrato e certamente opinabile” (n. 5049/2020).
Per altro verso, ritenere la competenza legislativa regionale in materia come ‘allargata’ anche alla disciplina dell’assetto contrattuale, potrebbe costituire precedente di una differenziazione della disciplina tra i vari sistemi sanitari regionali, non solo nel senso di maggior favore sia – per ipotesi -  in senso contrario.
Per quanto evidenziato, si appalesano non manifestamente infondati i dubbi di legittimità costituzionale della disciplina regionale di cui all’art. 9 della l. regionale Lazio 28 dicembre 2018, n. 13, per i seguenti profili:
 quanto al contrasto con gli artt.  3 e 41 Cost. in relazione alla prospettata compressione dell’autonomia privata in termini di organizzazione dell’impresa anche in relazione alla parità di trattamento rispetto agli operatori pubblici;
 con riferimento all’art. 117 comma 1 Cost. in relazione al rispetto delle norme comunitarie, in relazione  al generale principio di ragionevolezza e proporzionalità della disposizione in relazione alla finalità di maggior efficienza della prestazione sanitaria.
XIV - Ed ancora, per quanto sin esposto, l’imposizione ai fini dell’accreditamento dell’ulteriore condizione come sopra rappresentata manifesta dubbi di legittimità con riguardo al rispetto del perimetro della competenza esclusiva dello Stato di cui all’art. 117 comma 2 Cost., laddove impone il recepimento di determinati accordi  sindacali al di sopra delle soglie previste dal legislatore nazionale, sotto il profilo della competenza in materia di ordinamento civile,  ai sensi dell’art. 117 comma 1, lett. l., Cost..
XV - Vale precisare a riguardo che il limite inserito nella norma regionale non trova corrispondenza né l’art. 8-sexies, del d.lgs. 502/1992 né nel d.lgs. n. 81/2015, in disparte da ogni valutazione sulla sua applicabilità alle professioni di settore, essendo li previsto il limite del 20% relativo alle assunzioni a tempo determinato. 
Ne deriva che risultano non manifestamente infondati i dubbi di legittimità costituzionale anche con riferimento alla delimitazione della competenza legislativa concorrente regionale per come prevista dall’art. 117 comma 3 Cost..
XVI - Concludendo, ritenendo rilevante e non manifestamente infondata la questione di legittimità costituzionale dedotta dagli appellanti, questo Consiglio di Stato solleva - con riferimento agli artt. degli artt. 3, 41 e 117, commi 1, 2, 3 della Cost. - la questione di legittimità costituzionale dell’art. 9 della l. regionale Lazio 28 dicembre 2018, n. 13 nella parte in cui prevede che “1. A tutela della qualità delle prestazioni erogate e del corretto rapporto tra costo del lavoro e quantificazione delle tariffe, il personale sanitario dedicato ai servizi alla persona, necessario a soddisfare gli standard organizzativi, dovrà avere con la struttura un rapporto di lavoro di dipendenza regolato dal Contratto collettivo nazionale di lavoro (CCNL) sottoscritto dalle associazioni maggiormente rappresentative nel settore sanitario”, per come precisato in motivazione.
Il processo deve, pertanto, essere sospeso, con trasmissione degli atti alla Corte costituzionale, per ogni conseguente statuizione.
P.Q.M.
Il Consiglio di Stato in sede giurisdizionale (Sezione Terza), non definitivamente pronunciando:
a) dichiara rilevante e non manifestamente infondata la questione di legittimità costituzionale con riferimento agli artt. artt. 3, 41 e 117, commi 1, 2, 3 della Cost. - la questione di legittimità costituzionale dell’art. 9 della l. regionale Lazio 28 dicembre 2018, n. 13 nella parte in cui prevede che “1. A tutela della qualità delle prestazioni erogate e del corretto rapporto tra costo del lavoro e quantificazione delle tariffe, il personale sanitario dedicato ai servizi alla persona, necessario a soddisfare gli standard organizzativi, dovrà avere con la struttura un rapporto di lavoro di dipendenza regolato dal Contratto collettivo nazionale di lavoro (CCNL) sottoscritto dalle associazioni maggiormente rappresentative nel settore sanitario”, per come precisato in motivazione.
b) sospende il presente giudizio ai sensi dell’art. 79, primo comma, cod. proc. amm.;
c) ordina l’immediata trasmissione degli atti alla Corte costituzionale, per il competente controllo di legittimità sulle questioni sollevate;
d) rinvia ogni definitiva statuizione in rito e nel merito del ricorso in epigrafe, nonché sulle spese di lite, all’esito del promosso giudizio di legittimità costituzionale, ai sensi degli artt. 79 e 80 cod. proc. amm..
Ordina che, a cura della segreteria della Sezione, la presente ordinanza: a) sia notificata a tutte le parti in causa; b) sia comunicata al Presidente del Consiglio dei Ministri e al Presidente della Regione Lazio.
Così deciso nelle camere di consiglio da remoto dei giorni 28 gennaio e 16 febbraio 2021 con l'intervento dei magistrati:


Franco Frattini,	Presidente
Giulia Ferrari,	Consigliere
Raffaello Sestini,	Consigliere
Solveig Cogliani,	Consigliere, Estensore
Giovanni Tulumello,	Consigliere

Franco Frattini,	Presidente
Giulia Ferrari,	Consigliere
Raffaello Sestini,	Consigliere
Solveig Cogliani,	Consigliere, Estensore
Giovanni Tulumello,	Consigliere



IL SEGRETARIO
","Sanità pubblica – Strutture sanitarie private – Accreditamento – Requisiti – Regione Lazio – Art. 9, comma 1, l.  reg. Lazio n. 13 del 2018 – Personale sanitario dedicato ai servizi alla persona - Rapporto di lavoro di dipendenza regolato da CCNL sottoscritto dalle associazioni maggiormente rappresentative nel settore sanitario – Violazione artt. 3, 41 e 117, commi 1, 2, 3, Cost. – Non manifesta infondatezza. 
 
            È rilevante e non manifestamente infondata la questione di legittimità costituzionale, con riferimento agli artt. 3, 41 e 117, commi 1, 2, 3, Cost. dell’art. 9, comma 1, l.  reg. Lazio 28 dicembre 2018, n. 13 nella parte in cui prevede che a tutela della qualità delle prestazioni erogate e del corretto rapporto tra costo del lavoro e quantificazione delle tariffe, il personale sanitario dedicato ai servizi alla persona, necessario a soddisfare gli standard organizzativi, dovrà avere con la struttura un rapporto di lavoro di dipendenza regolato dal Contratto collettivo nazionale di lavoro (CCNL) sottoscritto dalle associazioni maggiormente rappresentative nel settore sanitario  (1). 
 
(1) Ha ricordato la Sezione che la Regione sostiene la legittimità della prescrizione normativa e della circolare attuativa, in quanto specificazione della tutela del lavoro e del diritto alla salute (la tutela occupazionale garantirebbe la qualità del servizio reso, in estrema sintesi), rispetto all quali si esplicherebbe legittimamente ai sensi dell’art. 117, comma 3, Cost. la potestà legislativa della Regione. 
Ritiene, invece, la violazione degli artt. 41 e 117 Cost. con riguardo alla disciplina dell’ordinamento civile. 
Effettivamente, deve condividere questo Collegio l’individuazione dei principi cui appare – anche sulla scorta del dato lettera - tesa la norma regionale; tuttavia, spettando al giudice anche la possibilità di sollevare dubbi di costituzionalità d’ufficio, si rappresenta che la disposizione nel suo raffronto con le disposizioni nazionali e sovrannazionali, in relazione al bilanciamento dei diritti garantiti dalla Costituzione, appare generare perplessità anche con riferimento a profili ulteriori rispetto a quelli indicati dagli appellanti. 
La giurisprudenza amministrativa nell’affrontare il tema del bilanciamento tra la tutela del lavoro e la tutela dell’iniziativa privata si era espressa nei seguenti termini, con riferimento all’obbligo di riassorbimento dei lavoratori d parte dell’impresa aggiudicataria subentrante: “La c.d. clausola sociale deve essere interpretata conformemente ai principi nazionali e comunitari in materia di libertà di iniziativa imprenditoriale e di concorrenza, risultando altrimenti essa lesiva della concorrenza, scoraggiando la partecipazione alla gara e limitando ultroneamente la platea dei partecipanti, nonché atta a ledere la libertà d'impresa, riconosciuta e garantita dall'art. 41 Cost., che sta a fondamento dell'autogoverno dei fattori di produzione e dell'autonomia di gestione propria dell'archetipo del contratto di appalto, sicché tale clausola deve essere interpretata in modo da non limitare la libertà di iniziativa economica e, comunque, evitando di attribuirle un effetto automaticamente e rigidamente escludente; conseguentemente l'obbligo di riassorbimento dei lavoratori alle dipendenze dell'appaltatore uscente, nello stesso posto di lavoro e nel contesto dello stesso appalto, deve essere armonizzato e reso compatibile con l'organizzazione di impresa prescelta dall'imprenditore subentrante; i lavoratori, che non trovano spazio nell'organigramma dell'appaltatore subentrante e che non vengano ulteriormente impiegati dall'appaltatore uscente in altri settori, sono destinatari delle misure legislative in materia di ammortizzatori sociali; la clausola non comporta invece alcun obbligo per l'impresa aggiudicataria di un appalto pubblico di assumere a tempo indeterminato ed in forma automatica e generalizzata il personale già utilizzato dalla precedente impresa o società affidataria. L’obbligo di riassorbimento del personale impiegato dal precedente appaltatore va comunque armonizzato con l'organizzazione d'impresa prescelta dall'imprenditore subentrante, e ciò anche laddove tale obbligo sia previsto dalla contrattazione collettiva” (Cons. Stato, sez. IV, n. 2433 del 2016; id., sez. III, n. 2078 del 2017; id., sez. V n. 272 del 2018). 
Il Consiglio di Stato ha ribadito tale orientamento anche nel parere n. 2703 del 2018, a mente del quale: “la clausola sociale è legittima nella misura in cui non implichi un indiscriminato e generalizzato dovere di assumere tutto il personale dell’impresa uscente ma permetta invece una ponderazione tra la necessità di personale per l’esecuzione del nuovo contratto e la libertà di scelta organizzativa e imprenditoriale del nuovo appaltatore; rientra nelle prerogative dell’imprenditore la scelta del contratto collettivo da applicare, fatta in ogni caso salva la coerenza con l’oggetto dell’attività affidata dalla stazione appaltante”. 
Da quanto esposto, si comprende come la tematica in argomento porti con sé non poche problematiche relative al bilanciamento di contrapposti interessi di rilievo costituzionale: la tutela del lavoro da un lato, la libertà d’iniziativa economica dall’altro, intrecciandosi inevitabilmente anche con la tutela della parità tra gli operatori sanitari.  
In tale contesto, è necessario partire col ricordare che l'art. 1 della Costituzione italiana esordisce con l’affermazione: «L’Italia è una repubblica democratica fondata sul lavoro», che non può che significare non solo che il lavoro determina la prosperità ed il benessere della vita, ma anche che da tale dichiarazione discendono vari diritti che numerosi articoli della medesima Carta costituzionale espongono.  
L'art. 41, di seguito, stabilisce la libertà dell'iniziativa economica privata sia pur condizionandola a che essa non si svolga in contrasto con l'utilità sociale o a danno della sicurezza, della libertà o della dignità umana. Esso aggiunge che «la legge determina i programmi e i controlli opportuni perché l'attività economica pubblica e privata possa essere indirizzata e coordinata a fini sociali».  
Deve ricordarsi ancora che la Carta dei diritti fondamentali dell’Unione europea (c.d. Carta di Nizza), differentemente dalla Convenzione europea dei diritti dell’uomo (di seguito: Convenzione EDU), contempla quali principi fondamentali la libertà d’impresa e la tutela dei consumatori.  
A seguito dell’approvazione del Trattato di Lisbona, avvenuta il 1° dicembre 2009, l’art. 6 del Trattato sull’Unione europea afferma che “L'Unione riconosce i diritti, le libertà e i principi sanciti nella Carta dei diritti fondamentali dell'Unione europea … che ha lo stesso valore giuridico dei Trattati”.  
Ritiene il Collegio che – nella questione oggetto di esame – non si ponga un problema di concorrenza tra operatori, stante la natura di mercato ‘regolato’ in cui ‘attività del privato è conseguenza della pianificazione pubblica e della sequenza autorizzazione-accreditamento-convenzione determinata dalle esigenze della distribuzione del servizio sanitario sul territorio nazionale e regionale; piuttosto, i principi già sopra evidenziati devono essere bilanciati alla luce del generale precetto dell’eguaglianza di cui all’art. 3 della Carta costituzionale e dei criteri dell’adeguatezza e della proporzionalità di derivazione comunitaria, quali regole generali valide anche per il legislatore (Corte giust., 17 dicembre 1970, in C-11/70, Internationale Handelsgesellschaft, in Racc., 1970, 1125 ss.; id. 24 ottobre 1973, in C-5/73, Balkan-Import-Export, in Racc., 1973, 1091 ss.; anche, Cons. Stato, sez. IV, 26 febbraio 2015, n. 964). 
Valga ricordare come con il Trattato di Maastricht del 1992 il principio di proporzionalità è stato, peraltro, inserito direttamente all’interno del Trattato, all’art. 3 B (divenuto poi l’art. 5 TCE), che si riferiva, tuttavia, alla sola attività delle istituzioni comunitarie. In seguito, con il Trattato di Amsterdam del 1997, al principio di proporzionalità è stato dedicato un apposito protocollo (ora Protocollo n. 2) - ripreso, con alcune modifiche, anche dal Trattato di Lisbona, entrato in vigore il 1 dicembre 2009 - la cui prima disposizione ricalca, sostanzialmente, quella di cui all’art. 3 B, con l’aggiunta, però, della precisazione espressa che l’obbligo di rispetto del principio incombe a “ciascuna istituzione”.  
La tematica del rapporto di valore tra diritti fondamentali ed altre libertà ha subito anch’esso un’evoluzione significativa se si pensa che nei Trattati dell’Unione europea i principi del diritto comunitario sono in sostanza sullo stesso piano, determinando una necessaria impostazione di bilanciamento tra le varie libertà ed i diritti e, anzi la parola fondamentali è associata primariamente alle libertà in una diversa ottica, in cui si ritiene che funzione essenziale del mercato (e della libertà di impresa) sia la crescita della ricchezza ma anche la realizzazione e il conseguimento di diritti fondamentali.  
Vale ancora evidenziare che, nell’operazione di bilanciamento, l’orientamento della giurisprudenza costituzionale - nn. 348 e 349 del 2007 – subordina la validità delle norme interne al rispetto della Convenzione europea dei diritti dell’uomo, ed anche l’interpretazione di questa agli orientamenti della Corte di Strasburgo, ma nel senso di affermare un “ragionevole e proporzionato bilanciamento tra i diversi interessi, di rango costituzionale, implicati dalle scelte legislative, specialmente quando esse siano suscettibili di incidere sul godimento di diritti fondamentali”.  
Di contro, la Corte costituzionale ha anche affermato che in un sistema informato al principio della libertà dell’iniziativa economica, i limiti consentiti dovrebbero essere funzionali alla tutela dell’utilità sociale e della libertà, sicurezza e dignità umana (sentenza n. 267 del 2016).  
In tale contesto, dunque, si palesa la scelta ermeneutica di effettivo bilanciamento e di coerenza del sistema nella via indicata dallo stesso legislatore costituente, laddove indica il concetto di utilità sociale, intesa non solo quale insieme di “diritti sociali”, ma quale un novero di interessi della collettività considerata nel suo insieme. 
In questo insieme, dunque, si confrontano la tutela dei lavoratori e la tutela dell’iniziativa economica, la tutela della salute in termini di qualità della prestazione e anche in termini di maggiore diffusione delle strutture, investimento in macchinari ed attrezzature, confronto competitivo tra operatori pubblici e privati, che concorrono alla luce della disciplina statale a comporre il complesso sistema nazionale sanitario. 
Orbene, vale osservare che alla luce di quanto già rilevato da questa Sezione, con la misura prescelta dal legislatore regionale si espone a molteplici dubbi in ordine all’adeguatezza della stesa rispetto allo scopo dichiarato di tutela della salute, operando piuttosto – ad un’immediata lettura - un’inversione logica nella valutazione del mezzo rispetto al fine. 
Per un verso, infatti, la natura dei contratti stipulati con il personale delle strutture sanitarie non appare essere in stretta connessione con la finalità di garanzia della qualità del servizio. Tale fine sembra piuttosto doversi connettere ad un’adeguata regolazione delle modalità del servizio quanto, ad esempio, alla continuità dello svolgimento del servizio medesimo o alla professionalità degli operatori.  
Ne discende che necessariamente le norme indirizzate alla tutela della salute non possono che avere come diretti destinatari i beneficiari del servizio sanitario. 
A riguardo, deve ricordarsi che da ultimo, la Sezione, seppure con riferimento ad altro ambito, quale quello delle gare pubbliche e delle clausole sociali, ha avuto modo di evidenziare che “la correlazione tra rapporto subordinato (che, peraltro, potrebbe essere anche a tempo determinato) e qualità della prestazione sociosanitaria è un dato non dimostrato e certamente opinabile” (n. 5049 del 2020). 
Per altro verso, ritenere la competenza legislativa regionale in materia come ‘allargata’ anche alla disciplina dell’assetto contrattuale, potrebbe costituire precedente di una differenziazione della disciplina tra i vari sistemi sanitari regionali, non solo nel senso di maggior favore sia – per ipotesi - in senso contrario. 
Per quanto evidenziato, si appalesano non manifestamente infondati i dubbi di legittimità costituzionale della disciplina regionale di cui all’art. 9, l. reg. Lazio 28 dicembre 2018, n. 13, per i seguenti profili: quanto al contrasto con gli artt. 3 e 41 Cost. in relazione alla prospettata compressione dell’autonomia privata in termini di organizzazione dell’impresa anche in relazione alla parità di trattamento rispetto agli operatori pubblici; con riferimento all’art. 117, comma 1, Cost. in relazione al rispetto delle norme comunitarie, in relazione al generale principio di ragionevolezza e proporzionalità della disposizione in relazione alla finalità di maggior efficienza della prestazione.",Sanità pubblica
https://www.giustizia-amministrativa.it/web/guest/-/decisione-dell-istanza-monocratica-cautelare-se-manca-la-relativa-istanza-ma-c3-a8-flaggata-la-casella-del-modulo-deposito-ricorsi,"
Decisione della misura monocratica cautelare se manca la relativa istanza ma è flaggata la casella del modulo deposito ricorsi
","N. 00503/2020 REG.PROV.CAU.
N. 00888/2020
                REG.RIC.


REPUBBLICA ITALIANA
Tribunale Amministrativo Regionale per la  Emilia Romagna
(Sezione Prima)
Il Presidente
ha pronunciato il presente

DECRETO

DECRETO
sul ricorso numero di registro generale 888 del 2020, proposto da -OMISSIS-S.r.l.s, in persona del legale rappresentante pro tempore, rappresentato e difeso dall'avvocato Massimo Guida, con domicilio digitale come da PEC da Registri di Giustizia; 

contro
Prefettura di Bologna non costituita in giudizio; 

per l'annullamento
previa sospensione dell'efficacia,
 del provvedimento della Prefettura di Bologna  recante  diniego di iscrizione della Società r ricorrente nella c.d. white list 

Visti il ricorso e i relativi allegati;
Vista l'istanza cautelare avanzata col proposto gravame, 
 Rilevato in particolare che parte ricorrente nel corpo del proposto gravame  non ha espressamente fatto richiesta di  misura cautelare monocratica di cui all’art. 56 c.pa.; 
che  nondimeno però ha flaggato l’apposita casella  indicata nel modulo di  deposito del ricorso; 
Che peraltro nella sia pure generica e generalizzata “istanza cautelare” come  formalmente espressa   in calce al ricorso si fa riferimento ad una esigenza di tutela immediata, ben ravvisabile  in quella che il codice del processo amministrativo ha inteso  contemplare  con la norma di cui all’art. 56 ; 
 Che  la “flaggatura” del modulo può intendersi come chiara voluntas di chiedere l’intervento dell’adito giudice  nella forma della misura cautelare monocratica , equivalente sostanzialmente ad una  istanza  ex art. 56 citato, ancorchè in tali espressi sensi non formulata;  
 Che  a favore di  siffatta interpretazione  depone il principio  di  effettività inteso come  capacità del processo amministrativo  di conseguire risultati nella sfera sostanziale ; 
 Che , in particolare, la  normativa dettata col codice del processo amministrativo  in tema cautelare e precautelare  va letta  in conformità  alle fonti normative  comunitarie   che contengono  in nuce la regola  volta ad approntare  anche senza contraddittorio  uno strumento di tutela cautelare  d’urgenza a tutti i diritti  o agli interessi  oppositivi , pretensivi o procedimentali ;     
 Tutto ciò premesso e considerato   circa la configurabilità e ammissibilità nella specie di un domanda di misure cautelari monocratiche ; 
 Considerato  nondimeno  che nel caso de  quo non appare ravvisabile in capo alla parte ricorrente nelle more della trattazione collegiale dell’incidente cautelare, una situazione di periculum  avente i  connotati  della estrema  gravità  ed  urgenza; 
Visto l’art. 56 c.p.a. 

P.Q.M.
 Rigetta la richiesta di misure cautelari monocratiche avanzata dalla parte ricorrente 
Fissa per la trattazione collegiale dell’incidente cautelare la camera di consiglio del 13 gennaio 2021 
Il presente decreto sarà eseguito dall'Amministrazione ed è depositato presso la Segreteria del Tribunale che provvederà a darne comunicazione alle parti
Ritenuto che sussistano i presupposti di cui all'articolo 52, commi 1 e 2, del decreto legislativo 30 giugno 2003, n. 196, e dell’articolo 9, paragrafo 1, del Regolamento (UE) 2016/679 del Parlamento europeo e del Consiglio del 27 aprile 2016, a tutela dei diritti o della dignità della parte interessata, manda alla Segreteria di procedere all'oscuramento delle generalità nonché di qualsiasi altro dato idoneo ad identifica la parte ricorrente
Così deciso in Bologna/ Caserta  il giorno 31 dicembre 2020.





IL SEGRETARIO
In caso di diffusione omettere le generalità e gli altri dati identificativi dei soggetti interessati nei termini indicati.

","Processo amministrativo – Giudizio cautelare – Istanza cautelare monocratica – Mancata richiesta espressa - Flaggatura della casella del modulo deposito ricorso – Equivalenza. 

     Si deve pronunciare sull’istanza monocratica cautelare ex art. 56 c.p.a. anche se manca una espressa richiesta in tal senso ma risulta “flaggata” l’apposita casella indicata nel modulo di deposito del ricorso (1). 

(1) E’ stato affermato nel decreto che la “flaggatura” del modulo può intendersi come chiara voluntas di chiedere l’intervento dell’adito giudice nella forma della misura cautelare monocratica, equivalente sostanzialmente ad una istanza ex art. 56 citato, ancorchè in tali espressi sensi non formulata. A favore di siffatta interpretazione depone il principio di effettività inteso come capacità del processo amministrativo di conseguire risultati nella sfera sostanziale. In particolare, la normativa dettata col codice del processo amministrativo in tema cautelare e precautelare va letta in conformità alle fonti normative comunitarie che contengono in nuce la regola volta ad approntare anche senza contraddittorio uno strumento di tutela cautelare d’urgenza a tutti i diritti o agli interessi oppositivi, pretensivi o procedimentali.  ​​​​​​​",Processo amministrativo
